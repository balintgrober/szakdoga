ANATOLE FRANCE
THAISZ
Ebben az idõben anakhoréták népesítették be a sivatagot.
A Nílus két partján e remeték mindenfelé megszámlálhatatlan sok kunyhót építettek faágakból és agyagból; a kunyhók nem voltak messze egymástól, úgyhogy lakóik elszigetelten élhettek, és mégis egymás segítségére siethettek szükség esetén.
Itt-ott a kereszt jelével díszített templomok emelkedtek a kunyhók fölé, ezeket keresték fel a szerzetesek ünnepnapokon, hogy jelen legyenek a hittitkok ünneplésénél és részesedjenek a szentségekben.
Akadtak a folyó partján házak is, amelyekben a cenobiták, mindegyikük külön-külön, keskeny cellába zárkózva éltek, és csak azért találkoztak néhanapján, hogy aztán annál jobban élvezzék a magányosságot.
Anakhoréták és cenobiták egyaránt önmegtagadást gyakoroltak, napnyugta elõtt nem vettek magukhoz táplálékot, és vacsorájuk akkor is csak kenyérbõl állt, amelyet egy kis sóval és izsóppal fûszereztek.
Némelyek mélyebben behatoltak a homoksivatagba, egy barlangban vagy sírboltban ütöttek tanyát, és még magányosabb életet éltek.
Mindannyian tartózkodtak a test gyönyöreitõl, ciliciumot és szõrcsuhát hordtak, a puszta földön aludtak hosszú virrasztások után, imádkoztak, zsoltárokat énekeltek, egyszóval napról napra a bûnbánat hõstetteit vitték véghez.
Az eredendõ bûnre való tekintettel nemcsak a gyönyöröket és az örömöket tagadták meg, hanem még azt a gondoskodást is, amely a világi felfogás szerint elengedhetetlen volt.
Úgy vélték, hogy tagjaink betegsége lelkünk egészségére válik, és a test legdicsõbb ékességei a fekélyek és a tályogok.
Ilymód valósították meg a próféták szavát, akik azt hirdették: "A sivatagot majdan virágok borítják..."
E szent Théba lakói közül némelyek napjaikat önsanyargatással és elmélkedéssel töltötték, mások pálmaháncs fonásával keresték kenyerüket, vagy pedig elszegõdtek a szomszédos földmûvelõkhöz az aratás idejére.
A pogányok egyiküket-másikukat azzal a hamis gyanúval illették, hogy rablásból élnek, és a nomád arabokhoz csatlakoznak, akik a karavánokat fosztogatják.
De az igazság az, hogy ezek a szerzetesek megvetették a földi javakat, és erényük illata az égig szállt fel.
Ifjú emberek képében angyalok látogatták meg, vándorbottal a kezükben, mint utasok, a remetelakókat, a démonok ellenben etiópiaiak avagy állatok képében ólálkodtak a remeték körül, hogy kísértésbe vigyék õket.
Reggel, amikor a szerzetesek korsójukkal a forráshoz mentek, szatírok és egipánok léha nyomát találták a homokban.
Valóságos és érzékfölötti mivoltában tekintve, Théba harcmezõ volt, ahol óránként, de kiváltképpen éjszaka, csodálatos ütközetek dúltak menny és pokol között.
Az aszkéták, akiket a kárhozottak seregei dühödten ostromoltak, Isten és az angyalok segítségével, böjttel, bûnbánattal és önsanyargatással védekeztek.
Olykor a testi vágyak tövise oly kegyetlenül kínozta õket, hogy üvöltöttek a fájdalomtól, és jajveszékelésük a csillagos ég alatt a kiéhezett hiénák üvöltésével feleselt.
Ilyenkor a démonok megejtõ alakban jelentek meg elõttük.
Mert bár a démonok valójában rútak, idõnként mégis a szépség látszatát öltik magukra, hogy ne lehessen felismerni valóságos természetüket.
Théba aszkétái elborzadva látták celláikban olyan élvezetek képét, amelyeket még a kéjencek sem ismertek.
De minthogy a kereszt jele õrködött fölöttük, nem engedtek a kísértésnek, és a tisztátalan szellemek hajnal felé ismét igazi alakjukat öltve föl, megszégyenülten és dühöngve távoztak.
Reggel gyakran lehetett találkozni ilyen szellemmel, amint éppen könnyezve menekült, és ezt felelte a kérdezõsködõknek: "Azért sírok, azért jajgatok, mert egy itteni keresztény megvesszõzött, és gyalázatot szórva rám, elkergetett."
A sivatag vénei kiterjesztették hatalmukat a bûnösekre és hitetlenekre is.
Jóságuk olykor rettenetes volt.
Az apostoloktól hatalmat nyertek, hogy megbüntessék az igaz Isten ellen elkövetett vétkeket, és semmi sem menthette meg azokat, akiket õk kárhozatra ítéltek.
Iszonyattal mesélték a városiak, sõt még Alexandria népe is, hogy a föld megnyílt, és elnyelte a gonoszokat, akiket a sivatag vénei botjukkal sújtottak.
Rettegtek is tõlük a feslett életû emberek, kiváltképpen a színészek, a házas papok és a kurtizánok.
Oly nagy volt e szerzetesek erénye, hogy hatalma alá hajtotta még a vadállatokat is.
Ha egy remete halálán volt, oroszlán jött oda hozzá, és mancsával megásta a sírját.
A szent ember, megtudván e jelbõl, hogy Isten magához hívja, elment, és megcsókolta minden testvérét.
Azután vidáman lefeküdt, hogy elaludjék az Úrban.
Amikor pedig Antal, több mint százéves korában, visszavonult Kolzin hegyére szeretett tanítványaival, Mákárral és Amathasiusszal, egész Thébában nem volt még egy szerzetes, aki annyira bõvelkedett volna jó cselekedetekben, mint Paphnutius, Antinoé apátja.
Efraim és Szerapion ugyan sokkal több szerzetesnek parancsolt, és jobban kitûnt kolostorának szellemi és anyagi irányításában.
De Paphnutius böjtölt a legszigorúbban, és olykor teljes három nap is eltelt úgy, hogy semmi táplálékot nem vett magához.
Igen durva szõrbõl való ciliciumot viselt, reggel-este korbácsolta magát, és homlokát gyakran a földre szorítva, mozdulatlanul elterült.
Huszonnégy tanítványa cellája közelében építette fel kunyhóját, és utánozta szigorú életmódját.
Az apát gyengéden szerette õket Jézus Krisztusban, és szüntelenül bûnbánatra intette.
Lelki fiai közt akadtak férfiak, akik hosszú éveken át rablók voltak, de annyira megrendítette õket a szent apát intelme, hogy a szerzetesi életet választották. Életük tisztasága társaiknak nagy épülésére szolgált.
Kitûnt a tanítványuk közül egy abesszíniai királyné volt szakácsa, akit szintén Antinoé apátja térített meg, és aki nem szûnt meg könnyeit ontani, továbbá Flavianus diakónus, aki ismerte az Írást, és ügyesen beszélt.
De a legcsodálatosabb volt Paphnutius tanítványai közt Pál, a fiatal parasztlegény, akit "Együgyû"-nek neveztek, rendkívüli gyermetegsége miatt.
Az emberek gúnyt ûztek ártatlanságából, de Isten kegyelte, látomásokat küldött rá, és jóstehetséggel ajándékozta meg.
Paphnutius óráit tanítványainak oktatásával és vezekléssel szentelte meg.
Gyakorta elmélkedett a szent könyveken is, hogy megfejtse a jelképeket.
Ily módon fiatal kora ellenére bõvelkedett az érdemekben.
Az ördögök, akik olyan vad rohamokat intéztek a jó remeték ellen, hozzá nem mertek közeledni.
Éjszaka, a holdvilágban hét kicsi sakál tartózkodott cellája elõtt, hátuljukon ültek, mozdulatlanul hallgatva, fülüket hegyezve.
Mondják, hét démon volt ez, akiket küszöbéhez igézett szentségének erejével.
Paphnutius Alexandriában született, nemes szülõk sarja volt, akik megtanították a világi tudományokra.
A költõk hazugságai meg is szédítették, és elsõ ifjúságában szelleme annyira eltévelyedett, s gondolatvilága oly rendezetlen volt, hogy azt hitte, az emberi nemet Deukalion idejében fullasztotta meg a vízözön, és tanulótársaival Isten természetérõl, tulajdonságairól, sõt létezésérõl is vitatkozott.
Kicsapongásban élt tehát, a pogányok módjára. Erre az idõre csak szégyennel és töredelemmel tudott visszaemlékezni.
- Abban az idõben - mondotta tanítványainak - a hamis élvezetek katlanában fõttem.
Ezen azt értette, hogy annak idején ízletesen elkészített húsokat evett, és a nyilvános fürdõket látogatta.
Huszadik életévéig valóban azt a világias életet élte, amelyet inkább illenék halálnak nevezni, mintsem életnek. De amikor Makrinosz pap oktatásában részesült, új emberré vált.
Az igazság teljesen átjárta, és gyakran mondogatta, hogy kardként hatolt belé.
Elfogadta a kálvária hitét, és imádta a Keresztref eszítettet.
Megkereszteltetése után egy évig még a világban maradt, a pogányok közt, ahová a szokás kötelékei láncolták.
De egy nap, belépve egy templomba, hallotta, amint a diakónus éppen a Szentírás eme szavait olvassa fel: "Ha tökéletes akarsz lenni, add el mindened, és árát oszd szét a szegények közt."
Mindjárt eladta vagyonát, a pénzt alamizsnaként szétosztotta, és a szerzetesi életre adta fejét.
Tíz év elõtt visszavonult az emberi világtól, nem fõtt többé a testi élvezetek katlanában, hanem üdvösen edzõdött a bûnbánat balzsamában.
Történt pedig egyszer, amidõn kegyes szokása szerint emlékezetébe idézte anapokat, amikor Istentõl távol élt, és sorra vizsgálgatta hibáit, hogy tisztán lássa rútságukat, eszébe jutott, hogy az alexandriai színházban látott valaha egy igen szép komédiás-lányt, akit Thaisznak hívtak.
Ez a nõ nyilvánosan fellépett, és nem riadt vissza attól, hogy táncokat lejtsen, amelyek túlontúl is fortélyos mozdulatokkal a legelvetemültebb szenvedélyekre emlékeztettek, vagy pedig ama szégyenteljes cselekedetek egyikét mímelte, amelyeket a pogányok regéi Venusnak, Lédának vagy Paszipháénak tulajdonítanak.
Ily módon valamennyi szemlélõben felgyújtotta a kéj tüzét; és amikor eljöttek a szép fiatalemberek vagy a gazdag aggastyánok, hogy szerelemmel eltelve virágfüzéreket aggassanak háza küszöbe fölé, Thaisz fogadta õket, és odaadta magát nekik.
S így nemcsak saját lelkét vesztette el, hanem másokét is romlásba döntötte.
Kevés híja volt, hogy magát Paphnutiust is be nem vezette a test bûneibe.
Paphnutius ereiben is felgyújtotta a vágyat, és Paphnutius egyszer már elindult Thaisz házához.
De a kurtizán küszöbén megállította a félénkség, amely az éretlen fiatalság természetes velejárója (mindössze tizenöt éves volt akkor), és a félelem, hogy pénz híján Thaisz visszautasítja, mivel szülei vigyáztak arra, hogy ne költekezhessen túlságosan.
Isten irgalmában ezt a két eszközt választotta, hogy megóvja egy nagy vétektõl.
De Paphnutius eleinte nem érzett semmi hálát, mert akkoriban még nem ismerte fel saját érdekeit, és hamis javakat kívánt.
Paphnutius tehát cellájában térdelve az üdvösség fájának képmása elõtt, amelyen mint egy mérlegen függött a világ váltsága, Thaiszra gondolt, mert Thaisz volt az õ vétke, és hosszasan elmélkedett azon, az aszkézis szabályai szerint, hogy mily rettenetes rútak a testi élvezetek, amelyeknek vágyát ez a nõ felkeltette benne, tévelygésének és tudatlanságának idején.
Néhány órai elmélkedés után egészen világosan állt elõtte Thaisz képe.
Úgy látta viszont, mint ahogy akkor látta, amikor kísértésbe esett: szépnek a testiségben.
Elõször úgy jelent meg elõtte, mint Léda: lágyan elterül jácintos ágyán, fejét hátrahajtja, szeme nedves, és kis szikrák égnek benne, orrcimpája remeg, szája kinyílik, melle, mint két kinyílt virág, és karja, mint két hûvös patak.
Erre a látványra Paphnutius a mellét verte, és így szólt:
- Tanúul hívlak, Istenem, hogy vétkem rútságát szemlélem.
Ezalatt a kép észrevétlenül megváltozott.
Thaisz ajka, a két szélén legörbedve, valami titokzatos szenvedést árult el.
Megnagyobbodott szeme fénnyel és könnyekkel telt meg; keblét sóhajok dagasztották, és feltörõ lélegzete a vihar elsõ fuvalmára emlékeztetett.
Erre a látványra Paphnutius lelke mélyéig megrendült.
Arcra borulván, ezt az imádságot mondotta:
- Légy áldott, Isten, aki úgy hullatod szívünkbe az irgalmat, mint a mezõkre a harmatot. Igazságos és kegyelmes Isten!
Dicséret, dicséret Tenéked!
Távoztasd el szolgádtól ezt a hamis gyengédséget, amely a megkívánáshoz vezet, és részesíts abban a kegyelemben, hogy a teremtményeket csak Tebenned szeressem, mert õk elmúlnak, Te pedig megmaradsz.
Ha érdekel engem ez a nõ, csak azért történik, mert a Te mûved õ is.
Hiszen az angyalok is gondterhesen hajolnak föléje.
Vajon, õ, Uram, nem a Te szájad lehelete?
Nem szabad, hogy továbbra is vétkezzék a polgárokkal és az idegenekkel.
Szívemben nagy szánalom támadt iránta.
Vétkei iszonyatosak, és ha csak rájuk gondolok, oly borzadály fog el, hogy a rémülettõl égnek mered minden szõrszálam.
De minél vétkesebb, annál inkább kell szánnom õt.
Sírok, ha arra, gondolok, hogy az ördögök gyötrik majd örökkön örökké.
Miközben ilyképpen elmélkedett, meglátta az egyik kis sakált; ott ült a lábánál.
Nagyon meglepõdött, mert cellájának ajtaja reggel óta csukva volt.
Az állat olvasni látszott az apát gondolataiban, és farkát csóválta, mint egy kutya.
Paphnutius keresztet vetett: az állat eltûnt.
Felismervén tehát, hogy az ördög most elsõ ízben lopózott be szobájába, rövid imádságot mondott, majd ismét Thaiszra gondolt.
"Meg kell mentenem, suttogta, Isten segítségével."
És elaludt.
Másnap reggel, miután elvégezte imádságát, elment Palémonhoz, a szentemberhez, aki nem messze onnan élte remeteéletét.
Palémon, amikor Paphnutius odaért, szokása szerint éppen ásott, mosolyogva és békességesen.
Palémon aggastyán volt, kis kertjét mûvelte, a vadállatok odajöttek, hogy megnyalják kezét, és az ördögök nem gyötörték.
- Dicsõség Istennek, Paphnutius testvér - mondta, ásójára támaszkodva.
- Dicsõség Istennek - felelte Paphnutius.
- És békesség testvéremnek.
- Hasonlóképpen békesség legyen véled is, Paphnutius testvér  mondta Palémon remete, és ruhája ujjával letörölte a verítéket homlokáról.
- Palémon testvér, szavainknak nem szabad más tárgy körül forogniuk, mint Annak dicsérete körül, aki megígérte, hogy mindig jelen lesz ott, ahol összegyülekeznek az Õ nevében.
Azért jövök hozzád, hogy beszélgessek veled egy tervrõl, amelyet az Úr dicséretének szándékával gondoltam ki.
- Vajha az Úr úgy áldaná meg tervedet, Paphnutius, mint ahogy megáldotta salátáimat!
Minden reggel kiönti kegyelmét kertemre harmatával, és jósága arra indít, hogy dicsérjem az uborkában és tökben, amellyel megajándékoz.
Könyörögjünk Hozzá, hogy õrizze meg békénket!
Mert semmitõl sem kell annyira tartanunk, mint szívünk zavaros indulataitól.
Ha ezek az indulatok hajtanak bennünket, hasonlatosak vagyunk a részeg emberekhez, jobbra-balra tántorgunk járás közben, és minduntalan abban a veszélyben forgunk, hogy nagy szégyenünkre orra esünk.
Ezek a hevületek olykor féktelen örömökbe taszítanak bennünket, és az, aki átengedi magát ily örömöknek, a bemocskolt levegõben megszólaltatja a durva emberek vastag nevetését.
Ez a szánalmas öröm a bûnöst mindenféle féktelenségbe rántja.
De máskor a lélek és az érzékek eme zavarai kegyelem nélküli szomorúságba vetnek bennünket, ami százszor nagyobb baj az örömnél.
Paphnutius testvér, én csak egy szerencsétlen bûnös vagyok; de hosszú életemben azt tapasztaltam, hogy a cenobitának nincsen nagyobb ellensége a szomorúságnál.
Arra a makacs mélabúra gondolok, amely ködként beburkolja a lelket, és elrejti elõle Isten világosságát.
Semmi sem károsabb üdvünkre nézve, és az ördög legnagyobb viadala, ha egy szerzetes lelkébe keserû és fekete rosszkedvet tud belopni.
Ha csak vidám kísértéseket küldene reánk, feleannyira sem volna félelmetes.
De sajnos, kitûnõen ért ahhoz, hogy elcsüggesszen bennünket.
Vajon nem mutatott-e Antal atyánknak oly gyönyörû szép fekete gyermeket, hogy látása könnyeket fakasztott.
Antal atyánk Isten segítségével elkerülte a démon csapdáját.
Ismertem õt abban az idõben, amikor közöttünk lakozott; vigadozott tanítványaival, és sosem esett mélabúba.
De nem azért jöttél-e, testvér, hogy a lelkedben kialakult tervrõl beszélgessünk?
Nagyon megtisztelsz, ha beavatnál, feltéve, hogy e terv valóban Isten dicsõségét célozza.
- Palémon testvér, valóban Isten dicsõsége a célom.
Erõsíts meg tanácsoddal, mert te igen okos vagy, és a vétek sosem homályosította el értelmed világosságát.
- Paphnutius testvér, nem vagyok méltó, hogy saruszíjadat megoldjam, és gyarlóságaim megszámlálhatatlanok, mint a sivatag homokszemei.
De öreg vagyok, és nem tagadom meg tõled tapasztalataim segítségét.
- Megvallom hát neked, Palémon testvér, hogy fájdalom jár át, amikor arra gondolok, hogy van Alexandriában egy Thaisz nevû kurtizán, aki vétekben él, és a népnek örökös botrányt okoz.
- Paphnutius testvér, ez valóban oly gyalázatosság, amelyen illik elszomorodni.
Sok nõ él így a pogányok között.
Kigondoltál már valami orvosságot, amellyel ezen a nagy bajon segíteni lehetne?
- Palémon testvér, elmegyek Alexandriába, felkeresem ezt a nõt, és Isten segítségével megtérítem. Ez a szándékom; nem helyesled, testvérem?
- Paphnutius testvér, én csak egy szerencsétlen bûnös vagyok, de Antal atyánk azt szokta mondani: "Bárhol vagy is, ne siess máshová."
- Palémon testvér, látsz valami gonoszat vállalkozásomban?
- Kedves Paphnutius, Isten óvjon engem attól, hogy gyanúval illessem testvéreim szándékát!
De Antal atyánk azt is mondta: "A halak, ha szárazra kerülnek, ott halálukat lelik; hasonlóképpen a szerzetesek, ha elhagyják cellájukat, és világi emberek közé elegyednek, letérnek a helyes útról."
Így szólván, az agg Palémon lábával a földbe nyomta ásója élét, és buzgón ásni kezdte a talajt egy fiatal almafa körül.
Mialatt ásott, egy antilop gyors ugrással átvetette magát a kertet övezõ sövényen, anélkül hogy annak lombjait meggörbítette volna, majd meglepetten, nyugtalanul, reszketõ térddel megállt, és két ugrással az aggastyánnál termett, s finom fejét barátja mellére ejtette.
- Dicsértessék Isten a sivatag gazellájában! - mondta Palémon.
És bement kunyhójába, egy darab fekete kenyeret hozott, és tenyerén odanyújtotta a könnyû lábú állatnak.
Paphnutius egy ideig még tûnõdött, szemét az út köveire szögezve.
Majd lassú léptekkel visszatért cellájába, és a hallottakra gondolt.
Lelkében erõs harc dúlt.
"Ez a remete - gondolta magában - jó tanácsadó; az okosság szelleme szól belõle.
És íme, õ kételkedik tervem bölcsességében.
Másrészt viszont kegyetlenség volna ezt a Thaiszt továbbra is a démon hatalmában hagyni, amely megszállotta.
Vajha Isten megvilágosítana és vezérelne!"
Amint továbbment, egy szárcsát látott, amely megakadt a vadász hálójában; azt is látta, hogy nõstény lehet, mert a hím odarepült a hálóhoz, és csõrével egyenként elszakította a háló szemeit, amíg akkora nyílást nem tépett, amelyen párja kimenekülhetett.
Isten embere elmélyedt e látvány szemléletében, és minthogy szent erényességénél fogna könnyen megértette a dolog rejtett értelmét, felismerte, hogy a fogságba esett madár nem más, mint Thaisz, aki a gyalázatosságok tavába hullt, és a szárcsa példájára, amely csõrével eltépte a kenderbõl font szálakat, neki is el kell tépnie a súlyos szavak erejével a láthatatlan szálakat, amelyek Thaiszt a bûnhöz kötözik.
Paphnutius dicsérte Istent, és megerõsödött eredeti szándékában.
De mikor késõbb azt látta, hogy a hím szárcsa lábával beleakad és maga kerül be a csapdába, ismét visszaesett bizonytalanságába.
Egész éjszaka nem aludt, és hajnalban látomása volt.
Thaisz ismét megjelent neki.
Arca nem fejezett ki vétkes élvezeteket, és testét nem borították, mint máskor, átlátszó fátylak.
Halotti lepel takarta, és arcának egy részét is elfedte, úgyhogy az apát nem látott belõle mást, mint két szemét, amelybõl fehér és súlyos könnyek hullottak.
Erre a látványra maga is sírni kezdett, és azt gondolván, hogy e látomás Istentõl jött, nem habozott tovább.
Felkelt, görcsös botot ragadott, a keresztény hit jelképét, kiment cellájából, és gondosan bezárta ajtaját, nehogy a sivatag állatai és a lég madarai bemenvén bemocskolják a Szentírást, amelyet ágya fejénél õrzött.
Magához hívatta Flavianus diakónust, hogy rája bízza huszonhárom tanítványának vezetését; majd hosszú szõrcsuhába öltözve elindult a Nílus felé, azzal a szándékkal, hogy gyalog követi a líbiai oldalon a folyam futását egészen addig a városig, amelyet makedónai Sándor alapított.
Kora reggeltõl vándorolt a homokban, megvetve a fáradtságot, éhséget, szomjúságot; a nap már alacsonyan állt a látóhatár szélén, amikor meglátta a félelmetes folyót, amely véres színû vizét arany- és tûzszínû sziklák közt hömpölygette.
A meredek part mentén haladt, magányosan álló kunyhókban kenyeret kért Isten szent nevében, s vidáman fogadta a sértést, a visszautasítást, a fenyegetést.
Nem félt sem a rablóktól, sem a vadállatoktól, de nagy gonddal elkerülte az útba esõ falvakat és városokat.
Rettegett, hogy gyermekekkel találkozik, akik csontocskákkal játszanak apjuk háza elõtt, vagy nõket lát a ciszternák szélén, kék ingben, amint leteszik korsójukat, és mosolyognak.
A remete számára minden veszedelmes, olykor már az a veszély, ha azt olvassa a Szentírásban, hogy az isteni mester városról városra járt, és együtt vacsorázott tanítványaival.
Az erények, amelyeket a remeték oly nagy gonddal hímeztek a hit szõttesébe, éppoly kényesek, mint amilyen nagyszerûek: a világ egy lehelete elhervasztja kellemes színüket.
Ezért kerülte el Paphnutius a városokat, félt, hogy az emberek látása meglágyítja szívét.
Így hát magányos ösvényeken vándorolt.
Amikor este lett, a szélfútta tamariszkbokrok mormolása megborzongatta, és szemére húzta csuklyáját, hogy ne lássa meg a dolgok szépségét.
Hatnapi járás után egy Szilszilé nevû helyre ért.
A folyam ott egy szûk völgyön folyik át, amelyet gránithegyek kettõs lánca szegélyez.
Abban az idõben, amikor az egyiptomiak még démonokat imádtak, itt faragták szobraikat.
Paphnutius egy óriási szfinxfejet látott, amely még nem vált el a sziklától.
Attól tartva, hogy a szobrot meg valami ördögi erõ hatja át, keresztet vetett, és kimondta Jézus nevét; erre a bálvány egyik fülébõl egy denevér szállt fel, és Paphnutius megértette, hogy elûzte a rossz szellemet, amely évszázadok óta ebben a szoborban lakozott.
Ez megnövelte buzgalmát, felemelt egy nagy követ, és a bálvány arcába vágta.
Ekkor a szfinx titokzatos arca mélységes szomorúságot fejezett ki, és meghatotta Paphnutiust.
Valóban, az emberfölötti fájdalom kifejezése ezen a kõarcon még a legszívtelenebb embert is megindította volna.
Ezért Paphnutius így szólt a szfinxhez:
- Ó, szörnyeteg, ama szatírok és kentaurok példájára, akiket Antal atyánk látott a sivatagban, ismerd el te is Jézus Krisztus istenségét! És én megáldalak az Atya, Fiú és Szentlélek nevében.
Alig mondá ezt, rózsaszín fény áradt a szfinx szemébõl; nehéz pillái megrázkódtak, és a gránitajkak nagyon nehezen kiejtették, mintegy az ember hangjának visszhangjaiként, Jézus Krisztus szent nevét; ekkor Paphnutius kiterjesztette jobb kezét, és megáldotta a szilsziléi szfinxet.
Ezek után folytatta útját; a völgy kiszélesedett, és egy roppant városromjait látta maga elõtt.
A templomok épen maradtak, mert az oszlopul szolgáló bálványokra támaszkodtak, és Isten engedelmével, a tehénszarvú nõfejek az oszlop tetejérõl oly hosszú pillantást vetettek rá, hogy Paphnutius belesápadt.
Így vándorolt tizenhét napon át, és táplálékul csak nyers füveket rágott, és éjszaka romba dõlt palotákban aludt, vadmacskák és a fáraók patkányai közt, amelyekhez még csatlakoztak azok a nõk, akiknek teste pikkelyes halban végzõdött.
De Paphnutíus tudta, hogy ezek a nõk a pokolból jönnek, és a kereszt jelével elûzte õket.
A tizennyolcadik napon, minden falutól távol, egy nyomorúságos pálma lombkunyhót fedezett fel, félig eltemetve a szélhordta sivatagi homokban; abban a reményben közeledett e kunyhóhoz, hogy talán egy jámbor remete lakik benne.
Minthogy a kunyhónak nem volt ajtaja, belsejében megpillantott egy korsót, egy marék hagymát és egy száraz levelekbõl vetett ágyat.
"Íme - gondolta magában -, egy aszkéta berendezése.
A remeték rendszerint nem távoznak el messzire kunyhójuktól. Nemsokára találkoznom kell vele is.
Békecsókot váltok majd vele, mint Remete Szent Antal, aki háromszor megcsókolta Pál remetét, amikor felkereste.
Az örökkévalóságról fogunk elbeszélgetni, és talán Urunk küld hozzánk egy hollóval kenyeret, és vendéglátó gazdám udvariasan meghív majd a megszegésére."
Miközben így beszélt magában, körüljárta a kunyhót, hogy hátha talál valakit.
Alig tett száz lépést, amikor megpillantott egy embert, aki keresztbe tett lábakkal ült a Nílus meredek partján.
Ez az ember meztelen volt; haja, valamint szakálla egészen fehér, és teste vörösebb a téglánál.
Paphnutius nem kételkedett abban, hogy ez a remete.
Azokkal a szavakkal üdvözölte, amelyeket a szerzetesek találkozáskor szoktak váltani.
- Béke legyen tevéled, testvér!
Vajha egy nap meglelhetnéd a Paradicsom üdeédességét!
Az ember nem felelt.
Mozdulatlanul maradt, és úgy tett, mintha semmit sem hallott volna.
Paphnutius azt képzelte, hogy e hallgatás oka valami elragadtatás lehet, ami gyakori a szentek között.
Összetett kézzel térdre borult az ismeretlen mellett, és így maradt imádságok közt napnyugtáig.
Ekkor, látván, hogy társa meg sem mozdul, így szólt:
- Atyám, ha magadhoz tértél a szent önkívületbõl, amelybe elmerülve látlak, add rám áldásodat a mi Urunk Jézus Krisztus nevében.
A másik, fejét feléje sem fordítva, így felelt:
- Idegen, nem tudom, mirõl beszélsz, én nem ismerem ezt az Úrjézus Krisztust.
- Hogyan! - kiáltott fel Paphnutius.
- Hiszen a próféták hirdették; mártírok tömegei vallották szent nevét; maga a császár is imádta õt, és csak az imént hirdettettem dicsõségét a szilsziléi szfinxszel.
Lehetséges, hogy te ne ismernéd?
- Barátom - felelt a másik -, lehetséges.
Sõt bizonyos volna, ha volna valamiféle bizonyosság ezen a világon.
- Paphnutius meglepõdött és elszomorodott ez ember hihetetlentudatlanságán.
- Ha nem ismered Jézus Krisztust - szólt -, jó cselekedeteid mit sem használnak neked, és nem nyered el az örök életet.
Az aggastyán így felelt:
Hiábavalóság cselekedni vagy megtartóztatni magad a cselekedettõl; mindegy, hogy élsz-e vagy meghalsz.
- Micsoda, - kérdezte Paphnutius.
- Hát te nem akarsz örökké élni?
De mondd, vajon nem laksz-e kunyhóban, itt a sivatagban, akárcsak a remeték?
- A látszat azt mutatja.
- Nem élsz-e meztelenül és mindenrõl lemondva?
- A látszat azt mutatja.
- Nem táplálkozol-e gyökerekbõl, és nem õrzöd-e meg szüzességedet?
- A látszat azt mutatja.
- Nem mondtál-e le minden világi hiúságról?
- Valóban lemondtam mindama hiúságról, amely általában legfõbb gondja az embereknek.
Tehát te is szegény, szûz és magányos vagy, mint én.
És ezt nem isteni szeretetbõl teszed, mint én, és nem az örök boldogság reményében!
Ezt nem értem.
Miért vagy ilyen erényes, ha nem hiszel Jézus Krisztusban?
Miért fosztod meg magad a világ javaitól, ha nem reméled az örök javak elnyerését?
Idegen, én nem fosztom meg magam semmiféle javaktól, és azzal hízelgek magamnak, hogy sikerült kielégítõ életmódot találnom, jóllehet, helyesebben nincsen sem jó, sem rossz élet.
Önmagában semmi sem becsületes, sem nem gyalázatos, sem igazságos, nem igazságtalan, nem kellemes, sem nem kínos, nem jó, sem nem rossz.
A vélekedés adja a dolgoknak tulajdonságaikat, mint a só az ételek ízét.
Így hát, nézeted szerint, nincsen semmi bizonyosság sem.
Tagadod az igazságot, amelyet pedig még a bálványimádók is kerestek.
Úgy fekszel itt tudatlanságodban, mint egy fáradt kutya, amely a sárban alszik.
- Idegen, egyformán hiábavaló szidni a kutyákat és a filozófusokat.
- Egyformán nem tudjuk, kik a kutyák, és kik vagyunk mi.
Nem tudunk semmit sem.
- Ó, aggastyán, vajon a szkeptikusok nevetséges szektájához tartozol, ama szerencsétlen bolondok közé, akik tagadják mind a mozgást, mind a nyugalmat, és nem tudnak különbséget tenni a nap világossága meg az éjszaka árnyai között?
- Barátom, valóban szkeptikus vagyok, olyan szektához tartozom, amely nekem dicséretre méltónak látszik, te ellenben nevetségesnek ítéled.
Mert ugyanazoknak a dolgoknak különbözõ megjelenési formájuk van.
A memphiszi piramisok napkeltekor rózsaszín fényû kúpoknak látszanak.
Ám napnyugtakor olyanok a lángoló égbolton, mint fekete háromszögek.
De vajon ki hatol be belsõ lényükbe?
Te azzal vádolsz, hogy tagadom a látszatot, holott a látszat az egyetlen valóság, amelyet elismerek.
A nap nekem fényesnek látszik, de természetét nem ismerem.
Érzem, hogy a tûz éget, de nem tudom, hogyan és miért.
Barátom, te igen rosszul értesz engem.
Egyébként teljesen mindegy, hogy az embert így vagy úgy értik.
Még egyszer kérdlek, miért élsz datolyából és hagymából a sivatagban?
Miért szenvedsz el annyi rosszat?
Én is sok rosszat szenvedek el, s én is, mint te, önmegtagadást gyakorlok a sivatagban.
De ezt azért teszem, mert Istennek tetszik, és mert meg akarom érdemelni az örök üdvösséget.
Ez értelmes cél, mert bölcs dolog szenvedni valami nagy jó kedvéért.
Esztelenség viszont önként haszontalan fáradalmakat és hiábavaló szenvedést vállalni.
Ha nem hinnék, (bocsásd meg e káromlást, Örök világosság), ha nem hinnék abban az igazságban, amelyre Isten tanított bennünket a próféták szavával, Fia példájával, az apostolok cselekedeteivel, a zsinatok tekintélyével és a mártírok tanúságtételével, és nem tudnám, hogy a test szenvedése szükséges a lélek egészségéhez, ha, mint említetted, elõttem is mélységes homály borítaná a szent hittitkokat, akkor mindjárt visszatérnék a világba, igyekeznék kincseket szerezni, hogy puha kényelemben éljek, mint e világ boldogai, és azt mondanám a gyönyörûségeknek: "Jöjjetek, leányaim, jöjjetek, szolgálóim, jöjjetek valamennyien, és öntsétek elém borotokat, bájitalotokat és illatszereteket."
De te, esztelen aggastyán, te megfosztod magad minden elõnytõl; vesztesz anélkül, hogy hasznod volna belõle: adsz a viszonzás minden reménye nélkül, és nevetséges módon utánzod remetéink csodálatos cselekedeteit, mint ahogy egy szemtelen majom, bemázolva a falat, azt képzeli, hogy egy kiváló festõ képét utánozza.
Ó, te legostobább valamennyi ember között, mik a te okaid?
Paphnutius e szavakat nagy hévvel mondta el. De az aggastyán megõrizte nyugalmát.
- Barátom - felelte szelíden -, mit számítanak neked egy sárban alvó kutya és egy gonoszkodó majom okai?
Paphnutius mindig csak Isten dicsõségét tartotta szeme elõtt.
Haragja elmúlt, nemes alázattal kért bocsánatot.
- Bocsáss meg nekem, ó, aggastyán, ó, testvérem, ha az igazság heve elragadott a helyes határokon túlra.
Isten a tanúm, hogy tévedésedet gyûlölöm, nem pedig személyedet.
Fáj nekem, hogy a sötétségben látlak tévelyegni, mert szeretlek Jézus Krisztusban, és lelked üdvéért aggódom szívemben.
Beszélj hát, mondd el okaidat; égek a vágytól, hogy megismerjem és azután megcáfoljam azokat.
Az aggastyán nyugodtan válaszolt:
- Nekem egész mindegy, hogy beszélek-e avagy pedig hallgatok.
Elmondom tehát okaimat anélkül, hogy a tiéidet kérném értük cserébe, mert te engem a legkevésbé sem érdekelsz.
Nem okoz gondot nekem sem boldogságod, sem boldogtalanságod, és egészen közömbös számomra, hogy így gondolkozol-e vagy amúgy.
És hogyan is szeretnélek vagy gyûlölnélek?
A bölcshöz egyformán méltatlan az ellenszenv és a rokonszenv.
De minthogy kérdesz, hát tudd meg, hogy Timoklésznek hívnak, és Kósz szigetén születtem, ahol szüleim kereskedés útján nagy vagyonra tettek szert.
Atyám hajókat szerelt fel.
Esze sok tekintetben ama Sándoréhoz hasonlított, akit Nagynak neveznek.
De nem volt annyira nehéz felfogású.
Szóval meglehetõsen szerencsétlenül sikerült ember volt.
Két fivérem atyám mesterségét folytatta.
Jómagam a bölcsességet választottam hivatásul.
Történt, hogy atyám kényszerítette idõsebb fivéremet, vegyen feleségül egy Timaessza nevû káriai nõt; de fivéremnek oly kevéssé tetszett, hogy mellette sötét mélabúba esett.
Timaessza pedig ifjabb fivéremben bûnös szerelmet ébresztett, és ez a szenvedély csakhamar dühös õrületté változott.
A káriai nõ pedig mindkettõjüket egyformán nem állhatta. Egy fuvolajátékost szeretett, és éjszakánként szobájában fogadta.
Egy reggel a zenész ottfelejtette a koszorút, amelyet az ünnepélyeken szokott hordani.
Fivéreim megtalálták a koszorút, és megesküdtek, hogy megölik a fuvolajátékost, és másnap halálra vesszõztették, hasztalan zokogott és könyörgött életéért a szerencsétlen.
Sógornõm ezen annyira kétségbeesett, hogy eszét vesztette, és a három boldogtalan, aki olyan lett, mint a vadállat, Kósz partjain barangolt õrületében, üvöltve, mint a farkasok, habzó szájjal, földre szegett szemmel, a gyermekek gúnykacaja közt, akik kagylókkal dobálták hármukat.
Meghaltak, és atyám saját kezével hantolta el õket.
Nem sokkal késõbb gyomra visszautasított minden táplálékot, és éhen halt, holott elég gazdag volt ahhoz, hogy megvásárolja Ázsia valamennyi piacának minden húsát és minden gyümölcsét.
Kétségbeesett, hogy rám kell hagynia vagyonát.
Utazásra fordítottam pénzemet.
Felkerestem Itáliát, Görögországot és Afrikát, anélkül hogy akár bölcs, akár boldog emberrel találkoztam volna.
Athénban s Alexandriában tanulmányoztam a filozófiát, és elbódultam a viták zajától.
Végül is egészen Indiáig jutottam el, a Gangesz partján meztelen embert láttam, aki ott ült mozdulatlanul, keresztbe vetett lábbal harminc éve már.
Kiszáradt testét liánok fonták körül, hajában madarak vertek fészket.
Mégis élt.
Láttára eszembe jutott Timaessza, a fuvolajátékos, két fivérem és atyám, és ráeszméltem, hogy ez az indus bölcs ember.
"Az emberek - gondoltam magamban - azért szenvednek, mert megfosztják õket valamitõl, amirõl azt hiszik, hogy jó, vagy pedig azért, mert ha birtokukban van az, attól félnek, hogy elveszítik, vagy pedig azért, mert olyasmit kell elviselniük, amit rossznak tartanak.
Fojtsd el mind az efféle hiedelmet, és a bajok eltûnnek."
Ezért tehát elhatároztam, hogy soha semmit sem tartok elõnyösnek, teljesen elszakadok e világ javaitól, és magányban és mozdulatlanságban élek, mint amaz indus.
Paphnutius figyelemmel hallgatta végig az aggastyán elbeszélését.
- Kószbéli Timoklész - felelte -, be kell vallanom, hogy nem egészen értelmetlen az, amit mondasz.
Valóban bölcs dolog megvetni e világ javait.
De esztelenség volna hasonlóképp megvetni az örök javakat, és Isten haragját magunkra vonni.
Szánom tudatlanságod, Timoklész, és meg foglak tanítani az igazságra, hogy megismerve a Háromszemélyû Egy Istent, úgy engedelmeskedj neki, mint gyermek az atyjának.
De Timoklész közbevágott:
- Tartózkodj attól, idegen, hogy kifejtsd tanaidat, és ne gondold, hogy felfogásod elfogadására kényszeríthetsz.
Minden vita terméketlen.
Az én véleményem az, hogy nincs véleményem.
Életem mentes minden zavartól, s ennek az az ára, hogy minden vonzódás nélkül élek.
Folytasd utadat, és ne kíséreld meg, hogy kizökkents abból a boldog közönybõl, amelybe elmerültem, mint élvezetes fürdõbe, napjaim keserves fáradalmai után.
Paphnutius szerfölött járatos volt a hit dolgaiban.
Minthogy ismerte a szíveket, megértette, hogy Isten kegyelme nem érintette még meg az agg Timoklészt, és az üdvösség napja még nem érkezett el e lélek számára, amely megátalkodva keresi saját vesztét.
Nem felelt semmit, nehogy, amit épületesnek tart, botránnyá váljék.
Mert megtörténik olykor, hogy a hitetlenekkel vitatkozva, újból vétekbe rántjuk õket, ahelyett hogy megtérítenõk.
Éppen ezért azoknak, akik az igazság birtokában vannak, okosan kell azt terjeszteniük.
- Isten veled hát, szerencsétlen Timoklész! - mondta. És nagyot sóhajtva folytatta jámbor utazását az éjszakában.
Reggel fél lábon álló íbiszeket látott a víz mellett, amely visszatükrözte sápadt rózsaszín nyakukat.
A fûzfák a messzeségben kiterjesztették a part fölé kedves, szürke lombjukat; darvak háromszöge szállt a tiszta égen, és a nádban láthatatlan kócsagok kiáltoztak.
A folyam, ameddig a szem ellátott, hömpölyögtette széles, zöld hullámait, amelyen vitorlák siklottak, mint madárszárnyak, s a parton itt-ott fehér ház tükrözõdött, és a habokon a távolban könnyû pára lebegett, míg pálmával, virággal és gyümölccsel súlyos szigetek sûrûjébõl kacsák, ludak, flamingók és böjti récék lármás fellege kelt szárnyra.
Bal kéz felé a sivatagig terjedtek a dús völgy mezõi s gyümölcsösei, amelyek meg-megborzongtak örömükben, a nap bearanyozta a kalászt, és a föld termékenysége illatos porfelhõket lehelt ki.
Erre a látványra Paphnutius térdre borult, és így kiáltott fel:
- Áldott legyen az Úr, aki kegyes szemmel nézi utazásomat!
Istenem, aki harmatod hullatod Arszinoé vidékének fügefáira, bocsáss kegyelmet eme Thaisz lelkébe, akit nem alkottál kevesebb szeretettel, mint a mezõk virágait és a kerti fákat.
Vajha kivirágoznék gondjaimra, mint egy balzsamos rózsabokor a Mennyei Jeruzsálemben.
És valahányszor virágba borult fát vagy ragyogó madarat látott, Thaiszjutott eszébe.
Ily módon, a folyam bal ágát követve, termékeny és népes országrészeken keresztül néhány nap alatt elérte Alexandriát, amelyet a görögök a Szép és az Arany jelzõvel láttak el.
A nap már egy órája az égen ragyogott, amikor egy domb tetejérõl megpillantotta a messze kiterjedt várost; tetõi csillogtak a rózsaszín párázatban.
Megállt, és mellén összefonva karját, így szólt:
- Íme, a gyönyörû hely, ahol vétekben jöttem a világra, íme, a csillogólég, ahol mérges illatokat szívtam be, íme, az élveteg tenger, ahol a szirének dalát hallgattam.
Íme, bölcsõm a test szerint, íme, hazám e világ szerint!
Ékes bölcsõ, jeles haza az emberek ítéletében!
Gyermekeid természetesnek tartják, ó, Alexandria, hogy úgy szeretnek, mint anyjukat, és én a te pompásan felékesített öledben fogantam.
De az aszkéta megveti a természetet, a misztikus lenézi a látszatot, a keresztény emberi hazájára úgy néz, mint a számûzetés helyére, a szerzetes elmenekül a földtõl.
Én is elfordítottam szívemet szeretetedtõl, Alexandria.
Gyûlöllek!
Gyûlöllek gazdagságodért, tudományodért, édességedért és szépségedért.
Légy átkozott, démonok temploma!
Pogányok tisztátalan fekvõhelye, ariánusok dögvészes szószéke, légy átkozott!
És te, szárnyas fia a Mennynek, aki Remete Szent Antal atyánkat vezetted, amikor a sivatag mélyérõl jövet behatolt a bálványimádás eme fellegvárába, hogy megerõsítse a hitvallók hitét és a vértanúk állhatatosságát, mi Urunk szép angyala, láthatatlan gyermek, Isten elsõ lehelete, szállj elõttem, és szárnyad csapásával illatosítsd meg a romlott levegõt, amelyet be kell szívnom e világ sötét fejedelmei között!
Ezt mondta, és újra útnak indult.
A Nap Kapuján át lépett be a városba.
Ez a kapu kõbõl épült, és gõgösen emelkedett a magasba.
De az árnyékában kuporgó nyomorultak citromot és fügét ajánlottak az arra járóknak, vagy obulust koldultak, és jajveszékeltek.
Egy rongyos öregasszony, aki ott térdepelt, megragadta a szerzetes ciliciumát, megcsókolta, és így szólt:
- Áldj meg engem, Isten embere, hogy Isten is megáldjon.
Sokat szenvedtem ezen a világon, azt akarom, hogy a másik világon az enyém legyen minden öröm.
Te Istentõl jössz, ó, szent ember, s ezért lábad pora többet ér az aranynál.
- Dicsértessék az Úr! - mondta Paphnutius. És kinyújtott kezével a megváltás jegyét írta az öregasszony feje fölé.
De alig tett húsz lépést az utcán, amikor egy gyermekcsapat gúnyos kacagással fogadta, és kövekkel kezdte dobálni, mondván:
- Itt a rossz szerzetes!
Feketébb a páviánnál, és szakállasabb a kecskebaknál.
Naplopó!
Miért nem akasztanak fel egy gyümölcsösben, mint egy fából faragott Priapust, madárijesztõnek?
De inkább ne tegyék, mert még jégesõt hoznál a virágzó mandulafákra.
Szerencsétlenséget hozol.
Feszítsétek meg a csuhást, feszítsétek meg! És a kiáltásokat kövek követték.
- Istenem, áldd meg ezeket a szegény gyermekeket - mormolta Paphnutius.
És eltûnõdve folytatta útját:
- Az öregasszony tisztel, és a gyermekek megvetnek.
Íme tehát, ugyanazt a dolgot különféleképp értékelik az emberek, akik bizonytalanok ítéleteikben, és tévedésekre hajlamosak.
El kell ismernem, hogy az agg Timoklész, ahhoz képest, hogy pogány, nem egészen esztelen.
Vak lévén tudja, hogy megfosztották a világosságtól.
Okoskodás tekintetében magasan fölötte áll azoknak a bálványimádóknak, akik sûrû sötétségük mélyébõl így kiáltanak: "Látom a nap világát!" E világon minden csak délibáb és futóhomok.
Csak Istenben van állandóság.
Közben gyors lépésekkel haladt a városon keresztül.
Tízévi távollét után is ismerte még minden kövét, és minden kõ botránykõ volt, egy-egy bûnt juttatott eszébe.
Ezért keményen odavágta meztelen lábát a széles utcák kõkockáihoz, és örömmel látta a vért felsebzett sarka nyomában.
Bal kézrõl maga mögött hagyva Szerapisz templomának nagyszerû oszlopcsarnokát, nekivágott az egyik utcának, amelyet gazdag lakok szegélyeztek, mintegy szenderegve a jó illatok között.
Píneák, juharfák, pisztaceák emelték fejüket a vörös párkányzatok és aranycsúcsok fölé.
A nyitott kapukon át bronzszobrokat lehetett látni a márvány elõcsarnokokban, szökõkutakat lombok közt.
E szép pihenõhelyek nyugalmát semmi zaj sem zavarta.
Csak messzirõl hallatszott egy fuvola hangja.
A szerzetes megállt egy eléggé kicsiny, de nemes arányú ház elõtt, amelyet fiatal lányokra emlékeztetõ karcsú oszlopok tartottak.
A házat a leghíresebb görög filozófusok mellszobrai ékesítették.
Paphnutius felismerte Platónt, Szókratészt, Arisztotelészt, Epikuroszt és Zénónt, és miután a kopogtatóval megütötte az ajtót, elgondolkozva várakozott:
"A fém hasztalan dicsõíti ezeket a hamis bölcseket, hazugságaik mégis csõdöt mondtak: lelkük a pokolba süllyedt, és maga a híres Platón, aki ékesszólása zajával az egész földet betöltötte, ezentúl már csak az ördögökkel vitatkozik."
Egy rabszolga kinyitotta a kaput, és minthogy csak mezítlábas embert látotta küszöb mozaikján, durván rászólt:
- Eredj máshová koldulni, nevetséges szerzetes, és ne várd meg, amíg botütésekkel kergetlek el.
- Testvérem - szólt Antinoé apátja -, nem kérek tõled semmi mást, mint azt, hogy vezess el gazdádhoz, Nikiászhoz.
A rabszolga még dühösebben felelt:
- Gazdám nem fogad hozzád hasonló kutyákat.
- Fiam - szólt Paphnutius -, tedd meg, légy szíves, amire kértelek, és mondd meg gazdádnak, hogy látni szeretném.
- Ki innen, hitvány koldus! - kiáltotta a szolga feldühödve. És botját a szent emberre emelte, aki pedig karját mellén összefonva, minden megrendülés nélkül tûrte, hogy egyenesen arcába sújtsanak, majd szelíden megismételte:
- Tedd meg, amire kértelek, fiam!
Erre a portás reszketve ezt mormolta:
- Miféle ember ez, aki nem fél a szenvedéstõl?
És elsietett, hogy értesítse gazdáját.
Nikiász éppen a fürdõbõl jött.
Szép rabszolganõk dörzsölték gyöngéden a testét.
Kedves, mosolygós ember volt.
Arcán szelíd gúny kifejezése tükrözõdött.
Amint meglátta a szerzetest, fölkelt és tárt karokkal közeledett feléje:
- Te vagy az - kiáltotta -, Paphnutius, iskolatársam, barátom, testvérem!
Rád ismerek, bár õszintén megvallva, vadállathoz hasonlatosabbá tetted magad, semmint emberhez.
Ölelj meg.
Emlékszel még az idõkre, amikor együtt tanultuk a grammatikát, a retorikát és a filozófiát?
Kedélyed már akkor is zord és komor volt, de mégis szerettelek tökéletes õszinteségedért.
Azt mondtuk, hogy te egy ló félénk szemével látod a világmindenséget, nem csoda tehát, hogy borús vagy.
Hiányzott belõled egy kis attikai só, bõkezûséged viszont határtalan volt.
Nem kímélted sem a pénzed, sem az életed.
És lakozott benned valami különös, furcsa, idegen szellem, ami végtelenül érdekelt engem.
Légy üdvözölt, kedves Paphnutiusom, tízévi távollét után.
Hát elhagytad a sivatagot; lemondasz a keresztényi babonákról, és újjászületsz régi életedre.
Ezt a napot fehér kaviccsal fogom megjelölni.
- Krobilé, Mirtala - tette hozzá a rabszolganõkhöz fordulva -,illatosítsátok be drága vendégem lábát, kezét és szakállát.
Már hozták is mosolyogva a kancsókat, az üvegcséket és a fémtükröt.
De Paphnutius parancsoló mozdulattal megállította õket, és földre sütötte szemét, hogy ne lássa a leányokat, mert meztelenek voltak.
Ezalatt Nikiász párnákat nyújtott neki, különféle ételekkel és italokkal kínálta, de Paphnutius mindezt megvetéssel utasította vissza.
- Nikiász - mondta -, nem tagadtam meg azt, mit te hamisan keresztényi babonának nevezel, és ami az igazságok igazsága.
Kezdetben vala az Ige, és az Ige Istennél vala, és Isten vala az Ige.
Mindenek Általa teremtettek, és Õnála nélkül semmi sem teremtetett.
Õbenne volt az élet, és az élet volt az emberek világossága.
- Kedves Paphnutius - felelte Nikiász, aki éppen illatos tunikát öltött magára -, azt hiszed, megdöbbentesz, ha mûvészet nélkül egymás mellé rakott szavakat szavalsz nekem, amelyek nem többek üres mormolásnál?
Elfelejtetted, hogy magam is kissé filozófus vagyok?
És azt hiszed, kielégítesz engem néhány foszlánnyal, amelyet tudatlan emberek ragadtak ki Amelius bíborpalástjából, amikor Amelius, Porphürosz és Platón teljes dicsõségükben sem elégítenek ki engem?
A bölcsek felállította rendszerek nem egyebek az emberek örök gyermekkorának mulattatására koholt meséknél.
Úgy kell velük szórakozni, mint a Szamárról, a Teknõrõl, az Efezoszi Matrónáról és más mindenrõl szóló milétoszi mesékkel.
És karon fogva vendégét, magával vonta egy terembe, ahol papirusztekercsek ezrei voltak kosarakban.
- Íme a könyvtáram - szólt.
- Csak kis részét tartalmazza azoknak a rendszereknek, amelyeket a filozófusok kieszeltek, hogy megmagyarázzák a világot.
Valamennyi nem is férne be még a Szerapeion könyvtárába sem, bármilyen gazdag is.
Sajnos, ez mind csak beteg elmék képzelgése.
Kényszerítene vendégét, hogy helyet foglaljon az egyik elefántcsont székben, és maga is leült.
Paphnutius zordon tekintettel mérte végig a könyvtár könyveit, és így szólt:
- El kell égetni valamennyit.
- Ó, kedves vendégem, kár volna értük! - mondta Nikiász.
- Mert a beteg elmék képzelgése olykor mulatságos.
Egyébként pedig, ha el kellene pusztítani az emberek minden álmát és látomását, a föld elveszítené formáit és színeit, és mindannyian elaludnánk a komor ostobaságban.
Paphnutius tovább folytatta gondolatait:
- Kétségtelen, hogy a pogányok tanai nem egyebek üres hazugságnál.
De Isten, aki az igazság, csodákban nyilatkoztatta ki magát az embereknek. És testté lett, és közöttünk lakozott.
Nikiász ezt felelte:
- Kitûnõen beszélsz, Paphnutiusom, midõn azt mondod, hogy testté lett.
Egy Isten, aki gondolkozik, aki cselekszik, aki úgy jár-kel a természetben, mint az antik Odüsszeusz a zöld tengereken, immár teljesen emberré lett.
Hogyan hihetsz emez új Jupiterben, amikor az athéni gyerkõcök már Periklész idejében sem hittek a régiben?
De hagyjuk ezt.
Bizonyára nem azért jöttél, hogy a három lényegrõl vitatkoznunk.
Mit tehetek érted, kedves iskolatársam?
- Valamit, ami teljesen jó dolog - felelte Antinoé apátja.
- Adj kölcsön egy illatos tunikát, olyant, mint amilyent éppen most öltöttél magadra.
Légy kegyes e tunikához még aranyozott szandált és egy olajos üvegcsét is hozzátenni, hogy bekenhessem szakállam és hajam.
Nagyon jó volna továbbá, ha adnál egy erszényt ezer drachmával.
Íme, Nikiász, azért jöttem, hogy ezt kérjem tõled, Isten nevében, és régi barátságunk emlékezetére.
Nikiász Krobilével és Mirtalával odahozatta legdúsabb tunikáját; ázsiai divat szerint virágokkal és állatokkal volt kihímezve.
A két nõ szétnyitotta: ügyesen megcsillogtatták élénk színeit, várva, hogy Paphnutius levegye a szõrcsuhát, amely a sarkáig befedte.
De miután a szerzetes kijelentette, hogy elõbb tépik le róla húsát, mint ezt a szõrcsuhát, a leányok ráadták a tunikát a csuha fölé.
Minthogy a két nõ szép volt, nem félt a férfiaktól, jóllehet csak rabszolganõk voltak.
Elnevették magukat, olyan furcsa volt a díszbe öltözött szerzetes.
Krobilé kedves szatrapájának nevezte, elébe tartotta a tükröt, és Mirtala meghúzta a szakállát.
De Paphnutius Istenhez könyörgött, és nem látta meg õket.
Miután felvette az aranyozott szandált, és övéhez csatolta az erszényt, így szólt Nikiászhoz, aki felvidultan nézegette:
- Ó, Nikiász, nem szabad megbotránkoznod azokon a dolgokon, amelyeket látsz.
Tudd meg, hogy kegyes célra használom ezt a tunikát, erszényt és szandált.
- Kedvesem - szólt Nikiász -, nem is gondoltam semmi rosszra, mert azt hiszem, az emberek nem képesek sem rosszat, sem jót tenni.
A jó és a rossz csak vélekedés dolga.
A bölcs cselekedeteit nem irányítja más, mint a szokás és a hagyomány.
Magam azokhoz az elõítéletekhez igazodom, amelyek Alexandriában uralkodnak.
Ezért tartanak becsületes embernek.
Menj, barátom, és mulass jól.
De Paphnutius úgy vélte, hogy illenék vendéglátó gazdáját beavatni tervébe.
- Ismered - mondta - azt a Thaiszt, aki a színházban játszik?
- Thaisz szép - felelte Nikiász -, és volt idõ, amikor kedves volt nekem.
Kedvéért eladtam egy malmot és két szántóföldet, és dicséretére három könyv elégiát írtam, hûségesen utánozva azokat az igen édes énekeket, amelyekben Cornelius Gallus ünnepelte Lükeriszt. Sajnos, Gallus az aranykorban énekelt, az ausoniai múzsák szeme elõtt. Én pedig, a barbárok korának szülötte, csak nílusi nádszállal írhattam hexametereimet és pentametereimet. A mûvek, amelyek ebben a korszakban és ezen a földön keletkeznek, feledésre szántak.
Kétségkívül a szépség a leghatalmasabb dolog a világon, és ha úgy volnánk megalkotva, hogy mindörökre birtokolhassuk, vajmi keveset törõdnénk a demiurgosszal, az isteni törvénnyel, az eónokkal és a filozófusok egyéb ábrándjaival.
De csodálom, derék Paphnutius, hogy azért jössz Théba mélyébõl, hogy Thaiszról beszélgess velem.
Így szólt, és halkan felsóhajtott.
És Paphnutius borzadállyal szemlélte ezt az embert, nem értette, hogyan tud valaki ily nyugodtan bevallani egy ily szörnyû vétket.
Azt várta, hogy megnyílik a föld, és Nikiász lángok közt süllyed el.
De a föld szilárd maradt, és a hallgató alexandriai, homlokát kezébe hajtva, szomorúan mosolygott, amint felmerültek elõtte elrepült ifjúságának képei.
A szerzetes felkelt, és komoly hangon így szólt:
- Tudd meg hát, ó, Nikiász, hogy Isten segítségével ki fogom ragadni ezt aThaiszt a föld tisztátalan szerelmeibõl, és Jézusnak fogom adni jegyesül.
Ha a Szentlélek el nem hagy, Thaisz még ma hátat fordít ennek a városnak, hogy kolostorba vonuljon.
- Õrizkedj attól, hogy megsértsd Venust - felelte Nikiász -, Venus hatalmas istennõ.
Megharagszik rád, ha elragadod legkiválóbb szolgálóját.
- Isten megvéd majd - szólt Paphnutius.
- Vajha megvilágosítaná szívedet, Nikiász, és kiemelne az örvénybõl, amelybe elmerültél!
- És kiment.
De Nikiász követte, és elkísérte a küszöbig. Vállára tette kezét, és fülébe súgta:
- Õrizkedj Venus haragjától; bosszúja rettenetes!
Paphnutius figyelemre se méltatta ezeket a könnyelmû szavakat, és eltávozott anélkül, hogy hátranézett volna.
Nikiász szavai csak megvetést keltettek benne; de nem tudta elviselni azt a gondolatot, hogy egykori barátja Thaisz ölelésében részesült.
Úgy érezte, hogy ezzel a nõvel vétkezni sokkal ocsmányabb vétek, mint más nõvel.
Ebben valami egészen különös gonosz indulatot látott, és Nikiásztól ettõl kezdve iszonyodott.
Mindig is gyûlölte a tisztátalanságot, de eddig még nem látta ennyire gyûlöletes színekben e fajtalanság képeit; még sosem osztozott ennyire teljes szívébõl Jézus Krisztus haragjában és az angyalok szomorúságában.
Annál nagyobb hév fogta el, hogy kiragadja Thaiszt a pogányok közül, és alig várta, hogy megláthassa a színésznõt és megmenthesse.
De egyelõre még várakoznia kellett; nem mehetett el hozzá, míg a nagy hõség meg nem enyhült. De a délelõtt még alig ért véget, és Paphnutius elindult a népes utcákon.
Elhatározta, nem vesz magához semmi táplálékot ezen a napon, hogy kevésbé legyen méltatlan a kegyelemre, amelyet az Úrtól kér.
Lelke nagy szomorúságára nem mert belépni a város egyik templomába sem, mert tudta, hogy az ariánusok ott felborították, megszentségtelenítették az Úr asztalát.
Ezek az eretnekek, akiket a kelet-római császár támogatott, valóban elûzték Athanasius pátriárkát püspöki székérõl, és zûrzavarral töltötték el Alexandria keresztényeit.
Így hát csak ment vaktában, szemét alázatosságból hol a földre szegezte, hol meg az égre emelte, mintha elragadtatásban volna.
Miután egy ideig így barangolt, a város egyik tengerpartján találta magát.
Elõtte terült el a kiépített kikötõ, s benne megszámlálhatatlan sok sötét törzsû hajó, míg odakint kék és ezüst színekkel mosolygott az álnok tenger.
Éppen most vonta fel horgonyát egy gálya, melynek orrán egy nereida ékeskedett.
Az evezõsök énekelve csapkodták a hullámokat; a fehér hableányból, amelyen nedves gyöngyszemek csillogtak, immár csak távolodó arcéle látszott: kormányosától irányítva áthatolt a keskeny szoroson, amely az Eunosztosz öbölbõl kivezetett, és kiért a szabad tengerre, virágos barázdát szántva maga után.
"Valamikor én is arra vágytam, hogy énekelve hajózzam ki a világ óceánjára - gondolta Paphnutius.
- De nemsokára felismertem botorságomat, és a nereida nem ragadott magával."
Ilyen álmodozások közt leült egy kötélcsomóra, és elaludt.
Álmában látomása támadt.
Mintha harsogó kürt hangját hallotta volna, és az ég véres színû lett, és Paphnutius tudta, hogy eljött az õ ideje.
Amint nagy buzgalommal könyörgött Istenhez, íme, egy óriási állat közeledett feléje, homlokán ragyogó kereszttel, és Paphnutius felismerte benne a szilsziléi szfinxet.
A vadállat megragadta fogaival anélkül, hogy fájdalmat okozott volna neki, és szájában lógatva magával vitte, mint ahogy a macskák szokták hurcolni kicsinyeiket.
Paphnutius bejárt így több országot, folyamokon kelt át, és hegységeken hágott keresztül, és végül is elhagyott helyre ért, amelyet meleg hamu és szörnyû sziklák fedtek.
A földön nagy repedések tátongtak, és e szájakból forró lehelet tört fel.
Az állat Paphnutiust szelíden letette a földre, és így szólt:
- Nézd!
És Paphnutius kihajolva a szakadék szélére, tûzfolyamot látott, amely a föld belsejében folyt, fekete sziklák kettõs szegélyzete közt.
Odalent sápadt világosságban démonok gyötörték a lelkeket.
A lelkek megõrizték annak a testnek a látszatát, amely valamikor hordozta õket, sõt még ruhájuk rongyai is hozzájuk tapadtak.
E lelkek gyötrelmeikben is nyugodtaknak látszottak.
Az egyikük, nagy fehér árny, csukott szemmel, szalaggal homlokán, jogarral kezében, énekelt; hangja harmóniával töltötte be a terméketlen partot; istenekrõl és hõsökrõl mesélt.
Kicsi zöld ördögök forró vasakkal szaggatták ajkát és torkát.
És Homérosz árnya egyre énekelt.
Nem messze onnan az öreg Anaxagórasz, kopaszon, szikáran, körzõjével ábrákat rajzolt a porba.
Egy démon forró olajat öntött a fülébe, de a bölcset nem tudta megzavarni elmélkedésében.
És a szerzetes még egy sereg embert látott, aki a sötét parton, az égõ folyam mentén, nyugodtan olvasott, vagy elmélkedett, vagy fel és alá sétálva beszélgetett, mint a mesterek és tanítványok az Akadémia platánjai alatt.
Csak az agg Timoklész állt félre, és fejét rázta, mint aki tagad.
Egy pokolbéli angyal fáklyát lóbált a szeme elõtt, és Timoklész nem akarta észrevenni sem az angyalt, sem a fáklyát.
Paphnutius elnémulva e látványon érzett meglepetésében, az állat felé fordult.
De az eltûnt, és Paphnutius a szfinx helyén egy elfátyolozott nõt látott, aki így szólt hozzá:
- Nézd és értsd meg: e hitetlenek oly nyakasak, hogy még a pokolban is áldozatai maradnak azoknak a csábító hiedelmeknek, amelyek a földön félrevezették õket.
A halál sem ábrándította ki õket, mert nyilvánvaló, hogy nem elég meghalni ahhoz, hogy az ember meglássa Istent.
Azok, akik az emberek közt nem ismerték fel az igazságot, nem is fogják sohasem felismerni.
A démonok, akik e lelkek körül acsarognak, mi mások, mint az isteni igazságszolgáltatás formái!
Ezért ezek a lelkek nem látják, és nem is érzik õket.
Minthogy minden igazság idegen a számukra; azt sem tudják, hogy elkárhoztak, és maga Isten sem kényszerítheti õket arra, hogy szenvedjenek.
- Isten mindenható - szólt Antinoé apátja.
- A lehetetlenre õ sem képes - felelte a lefátyolozott nõ.
- Hogy megbüntesse õket, ahhoz fel kellene õket világosítania, ha pedig birtokában lennének az igazságnak, akkor õk is olyanok lennének, mint a kiválasztottak.
Eközben Paphnutius, nyugtalansággal és borzalommal eltelve, ismét a szakadék fölé hajolt.
Meglátta Nikiász árnyát, elszenesedett mirtuszfák alatt. Nikiász mosolygott, és homlokát virág koszorúzta.
Mellette a milétoszi Aszpázia, elegánsan beburkolózva gyapjúpalástjába, és úgy látszott, hogy szerelemrõl és filozófiáról beszél, arckifejezése annyira szelíd és egyben nemes volt.
A rájuk hulló tûzesõ felfrissítette õket, mint a harmat, és lábuk úgy taposta az izzó talajt, mint valami finom pázsitot.
Erre a látványra Paphnutiust düh öntötte el.
- Sújts le, Uram - kiáltotta -, sújts le!
Hiszen ez Nikiász!
Hadd sírjon!
Hadd nyögjön!
Hadd csikorgassa fogát!
Thaisszal vétkezett!...
És Paphnutius egy herkulesi erejû tengerész karjában ébredt, aki a fövenyre vonszolta, és így kiáltott:
- Nyugalom!
Nyugalom, barátom!
Proteuszra mondom, a vén fókapásztorra, ugyancsak nyugtalanul alszol.
Ha nem tartlak vissza, beléesel az Eunosztoszba.
Megmentettem az életed, ez olyan igaz, mint az, hogy anyám sózott halat árult.
- Istennek legyen hála - felelte Paphnutius.
És felkelt, és elindult egyenesen elõre a látomáson elmélkedve, amelyálmában felmerült.
- Ez a látomás nyilvánvalóan gonosz - mondta magában. - Sérti az isteni jóságot, mert a poklot valótlannak mutatja.
Kétségkívül az ördögtõl ered.
Így okoskodott, mert meg tudta különböztetni az Istentõl küldött álmokat azoktól, amelyeket rossz angyalok sugallnak.
Ez a megkülönböztetés nagyon hasznos a látomásokkal körülvett remeték számára; mert aki elmenekül az emberektõl, bizonyos, hogy szellemekkel találkozik.
A sivatagot fantomok népesítik be.
Amikor a zarándokok ahhoz a romba dõlt kastélyhoz közeledtek, ahová Remete Szent Antal visszavonult, olyasfajta lármát hallottak, mint amilyen a városok keresztútjain keletkezik ünnepnap éjszaka.
És ez a lárma az ördögöktõl eredt, akik megkísértették a szent embert.
Paphnutius visszaemlékezett erre a nevezetes példára.
Emlékezett egyiptomi Szent Jánosra, akit az ördög hatvan éven át próbált bûvészettel elcsábítani.
De János kijátszotta az ördög incselkedését.
Mégis egy nap a démon emberi ábrázatot öltve magára, belépett a tiszteletre méltó János barlangjába, és így szólt: "János, hosszabbítsd meg böjtödet holnap estig."
- És János, abban a hiszemben, hogy egy angyalt hall beszélni, engedelmeskedett a démon szavának, és másnap estig böjtölt, a vecsernye órájáig.
Ez az egyetlen gyõzelem, amelyet a Sötétség Fejedelme egyiptomi Szent Jánoson aratott, és ez a gyõzelem csekély.
Ezért nem szabad meglepõdni azon, hogy Paphnutius mindjárt felismerte látomásának hamis voltát.
Miközben szelíd szemrehányást tett Istennek, amiért átengedte õt a démonok hatalmának, magával ragadta egy emberáradat, amely egyazon irányban hömpölygött.
Minthogy már elfelejtette, hogyan kell járni a városokban, egyik járókelõ a másikhoz lökdöste, mint egy élettelen testet; és belébotolva tunikája ráncaiba, több ízben csaknem elesett.
Meg akarta tudni, hová siet ez a sok ember, s megkérdezte az egyiket, mi az oka a nagy sietségnek.
- Te nem tudod, idegen - felelte az -, hogy most kezdõdnek a színielõadások, és Thaisz fellép?
Minden polgár a színházba megy, és én is oda igyekszem.
Volna kedved elkísérni?
Paphnutius rájött tüstént, hogy szándéka szempontjából hasznos volna, ha Thaiszt a színpadon látná, és ezért követte az idegent.
Már fel is tûnt elõtte a színház, oszlopcsarnokát tarkán csillogó álarcok díszítették, és hatalmas, kerek falát megszámlálhatatlan sok szobor.
A tömeget követve, beértek egy keskeny folyosóra, s annak végén terült el a fényben úszó amfiteátrum.
Helyet foglaltak az egyik lépcsõfokon, a lépcsõzet a színpad felé ereszkedett le, a színpadra még nem léptek ki a színészek, de a díszítés pompája elborított mindent.
Függöny nem takarta el a szem elõl, és olyasfajta kõhalmot lehetett ott látni, amilyent a régi népek hõseik emlékének szenteltek.
Ez kõhalom egy mezõ közepén emelkedett.
Lándzsakötegek álltak a sátrak elõtt, és aranysisakok függtek árbocokról, babérágak és tölgykoszorúk között.
Odalent minden álmos csendben. De a nézõkkel telt félkör úgy zúgott, mint a méhkas.
Az arcok kipirosodva a nagy bíbor ponyva visszfényében, amely meg-meglebbenve föléjük borult, kíváncsi várakozással fordultak a néma, nagy térség felé, amelyet egy sír és sátortábor töltött be.
A nõk nevettek, citromot szopogattak, és a játékok mindennapos látogatói otthonosan, vidáman átkiabáltak egymáshoz egyik lépcsõfokról a másikra.
Paphnutius imádkozott magában, és tartózkodott a haszontalan szavaktól, de szomszédja a színház hanyatlásáról kezdett panaszkodni.
- Valamikor - mondta - ügyes színészek szavalták álarcuk alatt Euripidészés Menander verseit.
Manapság már nem szavalják a drámákat, hanem mozdulatokkal adják elõ, és az isteni látványosságokból, amelyekkel Bakkhoszt tisztelték Athénban, nem õriztünk meg mást, mint a mozdulatokat és az arcjátékot, amit egy barbár vagy akár egy szittya is megérthet.
Vége már a tragikus álarcnak, amely a szájnyílásban elhelyezett fémlemezek segítségével felerõsítette a hangot, a koturnusnak, amely az istenek magasságára emelte a színészt, a szép versek tragikus méltóságának és énekének.
Mimusok, táncosnõk, csupasz arccal helyettesítik Paulust és Rosciust.
Mit szóltak volna Periklész korának athéni polgárai, ha egy nõt látnak fellépni a színpadra?
Illetlenség, ha egy nõ megjelenik a nyilvánosság elõtt.
Mi bizony nagyon elfajultunk, hogy megtûrjük...
Olyan igaz, mint ahogy a nevem Dórion: a nõ a férfi ellensége és a föld szégyene.
- Bölcsen szólsz - mondta Paphnutius -, a nõ a mi leggonoszabb ellenségünk.
Õ adja az élvezetet, és éppen ezáltal félelmetes.
A halhatatlan istenekre mondom - felelte Dórion -, a nõ nem ad élvezetet a férfinak, hanem csak szomorúságot, zûrzavart és fekete gondokat.
A szerelem az oka a legkeservesebb bajoknak.
Hallgass ide, idegen: fiatal koromban Trezeniába mentem, Argoszba, s ott egy csodálatos nagyságú mirtuszfát láttam, amelynek leveleit megszámlálhatatlan szúrás nyoma borította.
Mármost a trezeniaiak azt mesélik ezzel a mirtusszal kapcsolatban: Phaedra királyné, abban az idõben, amikor Hüppolitoszt szerette, naphosszat bágyadtan feküdt eme mirtuszfa alatt, amelyet mindmáig láthatni.
Halálos unalmában kihúzta az aranytût, amely összefogta szõke haját, és azzal összeszurkálta a jó illatú cserje leveleit.
Valamennyi levelét át- meg átlyuggatta.
Phaedra, miután pusztulásba kergette az ártatlant, akit vérfertõzõ szerelmével üldözött, mint tudod, maga is nyomorúságosan veszett el.
Bezárkózott nászkamrájába, és aranyövével felkötötte magát egy elefántcsont szegre.
Az istenek úgy akarták, hogy e mirtusz, oly kegyetlen szenvedély tanúja, továbbra is ott viselje új levelein a tûszúrások nyomát.
Leszedtem az egyik levelet; elhelyeztem ágyam fejénél, hogy látása mindig figyelmeztessen, és ne engedjem át magam a szerelem dühös õrületének, hanem megerõsödjem mesteremnek, az isteni Epikurosznak tanításában, aki arra oktatott, hogy a vágy félelmetes.
De a szerelem tulajdonképpen a máj megbetegedése, és az ember sose biztos, hogy nem betegszik-e meg.
Paphnutius azt kérdezte:
- Dórion, mibõl állnak a te örömeid?
Dórion szomorúan válaszolt:
- Nekem csak egy örömöm van, és bevallom, az sem nagyon élénk: az elmélkedés.
Ha az embernek rossz a gyomra, más örömöt nemigen kereshet.
Paphnutius felhasználva ezeket az utolsó szavakat, elkezdte beavatni az epikureust a szellemi örömökbe, amelyeket Isten szemlélete nyújt.
Így kezdte:
- Halld meg az igazságot, Dórion, és fogadd magadba a világosságot.
Amint ilymód felkiáltott, hát íme mindenfelõl feléje fordultak a fejek és karok, intve, hogy hallgasson.
Nagy csend támadt az egész színházban, és nemsokára harcias zene hangjai zendültek fel.
Megkezdõdött a színjáték.
Katonákat lehetett látni, amint kijöttek a sátrukból, és távozásra készülõdtek, amikor félelmetes csoda folytán felhõ borította be a sírdomb tetejét.
Majd amikor a felhõ eloszlott, megjelent Akhilleusz árnya, aranypáncéllal borítva.
A harcosok felé tárta karját, és mintha ezt mondaná nekik: "Hogyan?
Eltávoztok, Danaosz fiai; visszatértek hazátokba, amelyet én már nem látok többet, és itt hagyjátok síromat áldozat nélkül?"
Erre a görögök vezérei sietve összegyûltek a domb lábánál.
Akanosz, Theszeusz fia, az öreg Nesztor, Agamemnón, jogarral és szalaggal homlokán, a csodálatos jelenséget nézte.
Pürrhosz, Akhilleusz ifjú fia, arcra borult a porban.
Odüsszeusz, akit süvegérõl lehetett felismerni, amelybõl kiszabadult fürtös haja, mozdulataival jelezte, hogy igazat ad a hõs árnyának.
Vitába szállt Agamemnónnal, és mintha e szavakat mondta volna:
"Akhilleusz - mondta Ithaka királya - méltó arra, hogy tiszteletben tartsuk, hiszen oly dicsõségesen halt meg Hellaszért.
Azt kívánja, hogy Priamosz leányát, a szûz Polüxénát áldozzuk fel sírján.
Danaoszok, elégítsétek ki a hõs szellemét, hogy Péleusz fia örvendezzék a Hádészban."
De a királyok királya ezt felelte:
- Kíméljétek a trójai szüzeket, akiket az oltárok elõl ragadtunk el.
Márúgyis elég baj szakadt Priamosz dicsõ fajára.
Azért beszélt így, mert megosztotta fekhelyét Polüxéna nõvérével, de a bölcs Odüsszeusz szemére vetette, hogy Kasszandra ágyát többre becsüli Akhilleusz lándzsájánál.
Valamennyi görög nagy fegyvercsörgetéssel helyeselt.
Elhatározták tehát Polüxéna halálát, és Akhilleusz megbékélt árnya eltûnt.
Hol indulatos, hol meg panaszos zene követte a szereplõk gondolatait.
A hallgatóság tapsban tört ki.
Paphnutius, aki mindent az isteni igazságra vonatkoztatott, így mormolt:
- Ó, milyen fények és árnyak borultak a pogányok fölé! Az ilyen áldozatok a különféle nemzetek között kezdetlegesen Isten fiának üdvösséges áldozatát hirdették és jelképezték.
- Minden vallás bûnöket szül - felelte az epikureus.
- Szerencsére egy isteni bölcsességû görög megszabadította az embereket az ismeretlen dolgoktól való fölösleges rettegéstõl...
Ezalatt a zilált hajú, õsz Hekuba, rongyos ruhában, kijött a sátorból, ahol fogolyként õrizték.
Az emberek mélyen felsóhajtottak, amikor a szerencsétlenség e tökéletes képét meglátták.
Hekubát jósálom figyelmeztette, és most leányát és magát siratta.
Odüsszeusz ott termett mellette, és Polüxénát követelte.
Az agg anya haját tépte, körmével megszaggatta orcáját, és kezét csókolta a kegyetlen férfinak, aki megõrizte kérlelhetetlen szelídségét, mintha ezt mondta volna:
"Légy okos, Hekuba, és engedj a kényszerûségnek.
A mi házainkban is vannak agg szülõk, akik Ida hegyének fenyõfái alatt az örökre elaludt gyermeküket siratják."
És Kasszandra, egykor a virágzó Ázsia királynõje, most rabszolganõ, port szórt szerencsétlen fejére.
De íme, a szûz Polüxéna felemeli a sátor ponyváját, és kilép.
Valamennyi nézõn borzongás fut végig.
Felismerték Thaiszt, Paphnutius viszontlátta azt, akit keresett.
Fehér karjával a feje fölé tartotta a nehéz ponyvát.
Mozdulatlanul, mint egy szép szobor, körüljártatta ibolyaszín szemének nyugodt tekintetét, szelíden és büszkén, és mindenki megremegett a szépség tragikus érzetétõl.
Az elismerés moraja zúgott végig, és Paphnutius nyugtalan lélekkel szívére szorította kezét, és így sóhajtott:
- Ó, Istenem, miért is adsz ekkora hatalmat teremtményeid egyikének?
A bölcs Dórion pedig így válaszolt:
- Annyi bizonyos, hogy az atomok, amelyek egybetársulnak e nõben, a szemnek kellemes összetételt nyújtanak.
Ez csak a természet játéka, és az atomok nem tudják, mit tesznek.
Egy szép nap éppoly közömbösen fognak szétválni, mint ahogy egyesültek.
Hol vannak most az atomok, amelyek Kleopátrát vagy Laiszt alkották?
Nem tagadom, a nõk olykor szépek, de bosszantó bajok és utálatos gyengélkedések gyötrik õket.
Az elmélkedõ hajlamú elmék ezekre gondolnak, de a közönséges ember nem törõdik az ilyesmivel.
És a nõk szerelemre gyújtanak, jóllehet esztelenség szeretni õket.
Így szemlélte Thaiszt a filozófus és az aszkéta, és mindegyik tulajdongondolatait követte.
Egyikük sem látta meg Hekubát, aki leánya felé fordulva, mozdulataival ezt tolmácsolta:
"Kíséreld meg, hogy meglágyítsd a kegyetlen Odüsszeuszt.
Hadd beszéljenek könnyeid, szépséged, fiatalságod!"
Thaisz, vagyis inkább maga Polüxéna leengedte a sátor ponyváját.
Elõrelépett, és minden szívet meghódított.
És amikor nemes és könnyed léptekkel Odüsszeuszhoz közeledett, mozdulatainak ritmusa, amelyet a fuvolák hangja kísért, ezer boldogságot idézett fel a lélekben, mintha e nõ a világ harmóniájának isteni középpontja volna.
Már semmi mást nem láttak, csak õt, a színpad elveszett az õ ragyogásában.
De a játék közben folytatódott.
Laertész okos fia elfordította fejét, és kezét köpenyébe rejtette, hogy elkerülje a könyörgõ nõ tekintetét és csókjait.
A szûz intett neki, hogy ne féljen tõle.
Nyugodt tekintete ezt mondta:
"Odüsszeusz, követlek téged, mert engedelmeskedem a kényszerûségnek, és mert meg akarok halni.
Priamosz leánya és Hektor nõvére vagyok, fekhelyem, amelyet valamikor királyokhoz méltónak ítéltek, nem fog idegen parancsolót befogadni.
Szabad akaratomból mondok le a nap világáról."
Hekuba, aki eddig erõtlenül feküdt a porban, most hirtelen felkelt, és kétségbeesett öleléssel szorította magához leányát.
Polüxéna szelíden, de határozottan kibontakozott az öreg karok ölelésébõl.
Mintha e szavakat lehetett volna hallani:
"Anyám, ne vond magadra parancsolónk gúnyolódását.
Ne várd meg, hogy miután elszakít tõlem, gyalázatosan meghurcoljon.
Inkább nyújtsd felém ráncos kezed, szeretett anyám, és fordítsd barázdás arcod ajkam felé."
A fájdalom szép volt Thaisz arcán; a tömeg hálásnak mutatkozott e nõ iránt, aki emberfölötti bájba öltöztette az élet formáit és szenvedéseit, és Paphnutius, megbocsátva neki jelenlegi ragyogását leendõ megalázkodására való tekintettel, elõre is nagy büszkeséget érzett, hogy ilyen szentet fog adni az Égnek.
A színjáték a kibontakozás felé közeledett.
Hekuba félholtan rogyott össze, és Polüxéna, akit Odüsszeusz vezetett, a sírhoz közeledett, amelyet a harcosok színe-java vett körül.
Gyászdalok hangjai mellett fellépett a sírdombra, amelynek csúcsán Akhilleusz fia aranykupából italáldozatot mutatott be a hõs szellemének.
Amikor az áldozók felemelték karjukat, hogy megragadják, Polüxéna intett: szabadon akar meghalni, amint király leányához illik.
Majd elszakítva tunikáját, szívére mutatott.
Pürrhosz odadöfte kardját, fejét elfordítva, és ügyes fogás segítségével a vér patakozva ömlött a szûz ragyogó keblébõl, és Polüxéna hátrahanyatló fejjel és a halál iszonyatával a szemében, méltóságteljesen esett össze.
Mialatt a harcosok elfedték áldozatukat, és liliomokkal és kökörcsinnel borították be, rémült és fájdalmas zokogás szaggatta meg a levegõt, és Paphnutius, felemelkedvén padjáról, harsány hangon prófétai igéket kiáltott:
- Pogányok, démonok hitvány imádói!
És ti ariánusok, akik a pogányoknál is gyalázatosabbak vagytok, okuljatok!
Amit most láttatok, jelkép és szimbólum.
E mesének rejtett értelme van, és a nõ, akit most láttatok, nemsokára boldog áldozatként a feltámadott Istennek áldoztatik fel!
A tömeg már sötét hullámokban ömlött ki a folyosókon.
Antinoé apátja, megszökve a meglepett Dórion elõl, elérte a kijáratot, még mindig prófétai igéket harsogva.
Egy órával késõbb bekopogott Thaisz kapuján.
A színésznõ ebben az idõben a Rakodsz nevû gazdag városnegyedben lakott, Nagy Sándor sírja közelében; házát árnyékos kertek vették körül, s azokban mesterséges sziklák emelkedtek, és egy nyárfákkal szegélyezett patak csordogált.
Egy gyûrûkkel megrakott fekete rabszolganõ nyitott ajtót, és megkérdezte Paphnutiust, mit kíván.
- Thaiszt kívánom látni - felelte.
- Isten a tanúm, hogy csak látni jöttem.
Minthogy gazdag tunikát hordott, és parancsoló hangon beszélt, a rabszolganõ bebocsátotta.
- Thaiszt - mondta - a Nimfák barlangjában találod!
A PAPIRUSZ
Thaisz szabad és szegény bálványimádó szülõktõl származott.
Kiskorában atyja bort mért ki Alexandriában, a Hold-kapu közelében, egy kocsmában, amelyet matrózuk látogattak.
Elsõ gyermekéveinek néhány élménye elevenen és világosan megmaradt emlékezetében.
Thaisz gyakran maga elõtt látta apját, amint keresztbe tett lábbal ül a tûzhely sarkában, hatalmasan, félelmetesen és nyugodtan, mint egy öreg fáraó, akit a vakok panaszdala dicsér a keresztutakon.
Maga elõtt látta sovány és szomorú anyját is, amint éhes macska módjára jár-kel a házban, amelyet betölt éles hangja és foszforeszkáló szemének csillogása.
A külvárosban azt mesélték, hogy az asszony varázslónõ, és éjszaka bagollyá változva keresi fel szeretõit.
Hazudtak: Thaisz tudta jól, mert gyakran megleste, anyja nem hódolt a mágikus mesterségeknek, hanem a fösvénység emésztette, és egész éjjel az elmúlt nap nyereségét számlálta.
A tunya apa és a fösvény anya hagyta, hogy Thaisz maga keresse meg ennivalóját, mint a baromfiudvar lakói.
Nemsokára nagy ügyességre tett szert; egyenként csalta ki az obulusokat a részeg matrózok övébõl, ártatlan dalokkal és ocsmány szavakkal mulattatva õket, amelyeknek nem tudta értelmét.
A matrózok térdrõl térdre adták az erjesztett italok és gyantás tömlõk szagától átitatott teremben, majd sörtõl maszatos és durva szakállaktól felsértett arccal kiszökött, kis kezében az obulusokkal, és elfutott, hogy mézes süteményt vásároljon egy öregasszonytól, aki kosarai mögött kuporgott a Hold-kapu alatt.
Mindennap ugyanazok a jelenetek: a matrózok viszontagságaikat mesélik, amelyeket átéltek, amikor az Eurosz szél felkavarta tenger alatti algákat, majd kockákkal vagy csontocskákkal játszottak, és az isteneket káromolva a legjobb kilikiai bort követelték.
A gyermek minden éjjel az iszákosok csetepatéjára ébredt.
Osztrigahéjak repültek az asztalok fölött, felhasították a homlokot, dühödt üvöltés hangzott.
Néha füstölgõ lámpák fényénél kést látott villanni és vért ömölni.
Ifjú éveiben nem ismerte az emberi jóságot, csak a szelíd Ahmesz révén, akiben ezt a jóságot megalázták.
Ahmesz, a ház rabszolgája, feketébb volt, mint a fazék, amelyet oly komolyan rakott a tûzhelyre, és jó, mint egy átaludt éjszaka.
Gyakran ölébe vett Thaiszt, és régi történeteket mesélt neki, kinccsel teli föld alatti kamrákról, amelyeket fukar királyok építettek, és megölették a kõmûveseket és építészeket.
Szerepeltek ezekben a mesékben ügyes tolvajok is, akik királylányokat vettek feleségül, és kurtizánok, akik piramisokat emeltettek.
A kis Thaisz úgy szerette Ahmeszt, mintha apja, anyja, dajkája és kutyája lett volna egy személyben.
Belékapaszkodott a rabszolga kötényébe, és vele ment az amforákkal telt pincébe és a baromfiudvarba, a sovány és borzas tyúkok közé, amelyek csupa csõr, csupa karom és csupa toll voltak, és sasfiókoknál is jobban röpdöstek a fekete szakács kése elõl.
Ahmesz éjszaka alvás helyett szalmáján gyakran kis vízimalmokat faragott Thaisznak meg kéz nagyságú hajókat teljes vitorlázattal.
Gazdáinak rossz bánásmódja következtében egyik fülkagylója leszakadt, és testét sebhelyek borították.
Arca mégis vidám és békés maradt.
És környezetében senkinek sem jutott eszébe azon tûnõdni, honnan meríti lelke vigasztalását és szíve nyugodalmát.
Oly egyszerû volt, mint egy gyermek.
Durva munkáját végezve, gyenge hangon zsolozsmákat énekelt, amelyek megborzongatták a gyermeket, és álmokat loptak a lelkébe.
Ahmesz komoly, de derûs hangon mormolta:
- Mondd meg nékünk, Mária, mit láttál ott, ahonnan jöttél?
- A halotti leplet láttam és a gyolcsot, és az angyalokat, akik a sír mellett ültek.
És láttam azt, aki dicsõségben feltámadott.
Thaisz megkérdezte:
- Apám, miért énekeled, hogy az angyalok a sír mellett ültek?
És Ahmesz felelte:
- Kicsi szemem fénye, azért, mert Krisztus Urunk felszállott a mennyekbe.
Ahmesz keresztény volt.
Felvette a keresztséget, és Theodorosznak nevezték a hívõk gyülekezetében, ahová titokban osont el abban az idõben, amelyet az alvás számára hagytak neki.
Ebben az idõben az Egyház a legnagyobb megpróbáltatáson esett át.
A császárparancsára feldúlták a bazilikát, elégették a szent könyveket, beolvasztották a szentelt gyertyatartókat és edényeket.
A keresztények, megfosztva becsületüktõl, nem vártak már mást, mint a halált.
A rémület uralkodott az alexandriai gyülekezeten; a börtönök megteltek áldozatokkal.
A hívek maguk közt borzadva mesélték, hogy Szíriában, Arábiában, Mezopotámiában, Kappadókiában, az egész birodalomban ostorral, kínpaddal, hüvelykszorítóval, kereszttel, vadállatokkal gyilkolják a fõpapokat és szüzeket.
Ekkor Antal, aki már híres volt látomásairól és remeteségérõl, mint az egyiptomi hívõk feje és prófétája, sasként csapott le vad sziklájának csúcsáról Alexandria városára, és templomról templomra szállván, tüzével lángra gyújtotta az egész gyülekezetet.
A pogányok számára láthatatlanul jelen volt egyszerre valamennyi keresztényi összejövetelen, és mindenkibe belélehelte tulajdon erejét és okosságát.
Az üldözés különös szigorral sújtotta a rabszolgákat.
Sokan közülük a rémület hatása alatt megtagadták hitüket.
Mások, nagyobb számban, a sivatagba menekültek, azt remélték, hogy ott majd eléldegélnek, egyesek elmélkedéssel, mások rablásból.
Ahmesz ezenközben szokása szerint látogatta az összejöveteleket, felkereste a foglyokat, eltemette a vértanúkat, és örömmel vallotta Krisztus hitét.
A nagy Antal, tanúja lévén ez õszinte buzgalomnak, mielõtt visszatért a sivatagba, karjába szorította a fekete rabszolgát, és a béke csókjával illette.
Amikor Thaisz hétéves lett, Ahmesz elkezdett Istenrõl mesélni neki.
- A jóságos Úristen - mondta - úgy élt az égben, mint egy fáraó háremének sátrai közt és kertjének fái alatt.
Õ volt a legöregebb, öregebb, mint maga világ, és csak egy fia volt, Jézus herceg, akit teljes szívébõl szeretett, és aki szebb volt a szüzeknél és angyaloknál is.
És az Úristen így szólt Jézus herceghez:
"Hagyd el háremem és palotám, datolyáim és élõforrásaim.
Szállj le a földre az emberek javáért.
A kicsiny gyermekhez leszel hasonlatos, és szegényen fogsz élni a szegények között.
A szenvedés lesz mindennapi kenyered, és oly bõségesen fogsz sírni, hogy könnyeidbõl folyók lesznek, amelyben kedvtelve fürdik majd a kifáradt rabszolga.
Eredj, fiam!"
Jézus herceg engedelmeskedett a jóságos Úrnak, és lejött a földre Júdeában, egy Betlehem nevû helyen.
És a mezõn sétált kökörcsinek között, és így szólt társaihoz:
"Boldogok azok, akik éheznek, mert Atyám asztalához vezetem õket!
Boldogok azok, akik szomjúhoznak, mert a menny forrásaiból isznak majd!
Boldogok azok, akik sírnak, mert megtörlöm majd szemüket selymesebb kendõvel, mint a szíriai hercegnõké."
A szegények ezért szerették és hittek Benne - mondta Ahmesz.
- De a gazdagok gyûlölték, és attól féltek, hogy a szegényeket fölébük fogja emelni.
Ez idõben Kleopátra és Caesar voltak a hatalmasok a földön.
Mindkettõ gyûlölte Jézust, és meghagyták a bíráknak és papoknak, hogy ölessék meg.
A szíriai fejedelmek, hogy engedelmeskedjenek Kleopátrának, felállítottak egy keresztfát egy nagy hegyen, és azon a keresztfán halt meg Jézus.
De a nõk megmosták a testét, és eltemették, és Jézus herceg széttörte sírjának fedõlapját, és felszállt atyjához, a jóságos Úristenhez.
És azóta mindazok, akik az Õ nevében halnak meg, felmennek az égbe.
Az Úristen karját kitárva így szól hozzájuk:
"Üdvöz legyetek, mert szeretitek fiamat, a herceget.
Fürödjetek meg, aztán egyetek."
Megfürödnek szép zeneszó mellett, és mialatt esznek, a táncosnõk táncában gyönyörködnek, és hallgatják a mesemondókat, akiknek elbeszélése sosem ér véget.
Az Úristen jobban vigyáz majd rájuk, mint a szeme világára, minthogy vendégei lesznek, és õk osztoznak majd szõnyegein karavánszerájában, és õk osztoznak kertjének gránátalmáin is.
Ahmesz többször beszélt hasonlóképpen, és így történt, hogy Thaisz megismerte az igazságot.
Csodálkozott, és így szólt:
- Én is szeretnék enni a Jóságos Úristen gránátalmáiból.
Ahmesz ezt felelte:
- Akik megkeresztelkednek Jézus nevében, csak azok ízlelik meg majd a mennygyümölcseit.
És Thaisz kérte, hogy kereszteljék meg.
A rabszolga látva, hogy hisz Jézusban, elhatározta, alaposabb oktatást ad majd neki, hogy megkeresztelése után beléphessen az Egyházba. Most még nagyobb szeretettel tekintett rá mint lelki leányára.
A gyermeknek, akit gonosz szülei minduntalan elûztek maguktól, nem is voltágya a szülõi házban.
Az istálló egy sarkában hajtotta le fejét a háziállatok között. Ahmesz itt kereste fel minden este, nagy titokban.
Halkan közeledett a gyékényhez, amelyen Thaisz aludt, majd leült sarkára, lábát behajtva, törzsét egyenesen tartva, egész fajtájának apáról fiúra szálló testtartásával.
Fekete teste és arca elveszett a homályban; csak nagy fehér szeme csillogott, olyasfajta fény áradt belõle, mint amilyen hajnalban szüremlik be az ajtó hasadékán.
Reszketõ, éneklõ hangon beszélt, orrhangú dünnyögése oly lágy és szomorú volt, mint a zene, amelyet estente hallani az utcákon.
Néha egy szamár lélegzése és egy ökör halk bõgése kísérte, homályos szellemek kórusaként, a rabszolga hangját, amint az evangéliumot mondta el.
Szavai békességben ömlöttek a sötétben, amely megtelt buzgalommal, kegyelemmel és reménységgel; és a kis új keresztény, keze Ahmesz kezében, az egyhangú beszédtõl elringatva és bizonytalan képeket látva, nyugodtan és mosollyal ajkán aludt el a sötét éjszaka és a szent hittitkok harmóniájában, és egy csillag nézte felülrõl a jászol két gerendája közt.
A beavatás egy álló esztendeig tartott, egészen addig az idõpontig, amikor a keresztények nagy vidámsággal ülik meg a húsvét ünnepét.
Történt a nagyhét egy éjszakáján, hogy Thaisz, aki már gyékényen aludt a hombárban, érezte, hogy felemeli a rabszolga, akinek szeme új fényben csillog.
Ahmesz nem olyan ruhában volt, mint máskor, amikor csak egy rongyos lágyékkötõ fedte, hanem hosszú, fehér köpenyben, az alá vette a gyermeket, és egészen halkan így szólt:
- Jöjj, lelkem!
Jöjj, szemem fénye!
Jöjj, kicsi szívem!
Jöjj, és öltsd fel a karinget, amelyben megkeresztelnek.
A mellére szorítva magával vitte a gyermeket.
Thaisz ijedten és kíváncsian ölelte át barátja nyakát, fejét kidugta a köpeny alól, és Ahmesz futásnak eredt az éjszakában.
Fekete utcákon át haladtak; átmentek a zsidók negyedén; elértek egy temetõhöz, ahol a réti sas hallatta baljóslatú kiáltását. Egy keresztúton keresztfák mellett siettek el, amelyeken kivégzettek függtek, karjukon hollók csattogtak csõrükkel.
Thaisz elrejtette fejét a rabszolga mellén.
Az út hátralevõ részén nem mert kitekinteni.
Hirtelen úgy érezte, mintha lemennének a föld alá.
Amikor szemét ismét kinyitotta, keskeny pincében találta magát, amelyet gyantás fáklyák világítottak meg, falaira nagy, egyenes tartású ablakokat festettek, és az alakok megelevenedni látszottak a fáklyák füstjében.
Hosszú tunikába öltõzött, pálmát vivõ férfiakat lehetett látni, bárányok, galambok, szõlõvenyigék között.
Thaisz felismerte közöttük a Názáreti Jézust, mert lába alatt kökörcsinvirult.
A terem közepén, egy vízzel színültig telt nagy kõmedence mellett aggastyán állt, fején alacsony mitra, testén bíborszínû dalmatika, arannyal kihímezve.
Sovány arcáról hosszú szakáll függött alá.
Szelíden és alázatosan nézett maga elé gazdag öltözetében.
Ez Vivantius püspök volt, a kürénéi egyház számûzött fejedelme, aki, hogy megéljen, a takácsmesterségét folytatta, és durva kelmét szõtt kecskeszõrbõl.
Két oldalán egy-egy szegény gyermek állt.
Mellettük egy öreg néger nõ, aki kibontott fehér ruhácskát tartott oda a püspöknek.
Ahmesz letette a gyermeket, letérdelt a püspök elé, és így szólt:
- Atyám, íme, itt a kis lélek, lelkem leánya.
Azért hoztam ide, hogy ígéreted szerint, és ha úgy tetszik méltóságodnak, add reá az élet keresztségét.
E szavakra a püspök kitárta karját, és látni lehetett megcsonkított kezét.
A megpróbáltatás idején kiszaggatták körmeit, mert hitét megvallotta.
Thaisz megrémült, és Ahmesz karjába vetette magát.
De a pap lágy szavakkal nyugtatta meg:
- Ne félj, kicsikém.
Itt van lélek szerinti atyád, Ahmesz, akit Theodorosznak neveznek az élõk között, és jó anyád a kegyelemben, és íme, már készített is neked fehér ruhát saját kezével.
És a néger nõ felé fordult:
- Nitidának hívják - tette hozzá -, ezen a földön rabszolganõ. De a mennyek országában Jézus jegyesei sorába fogja emelni.
Majd kikérdezte a neofita gyermeket:
- Thaisz, hiszel-e Istenben, a Mindenható Atyában, s az Õ egy Fiában, aki meghalt a mi üdvünkért, és hiszel-e mindabban, amit az apostolok tanítottak?
- Hiszek - felelte együtt a néger és a néger nõ.
A püspök parancsára Nitida térdre borulva levette Thaisz ruháját.
A gyermek meztelen maradt, csak egy amulett függött a nyakán.
A fõpap háromszor megmártotta a keresztelõmedencében.
A fiatal papok átnyújtották neki az olajat, amellyel Vivantius megkente Thaiszt, és a sót, amelynek egy szemét Thaisz ajkára helyezte.
Majd Nitida, a rabszolganõ, megtörölte a testet, amely annyi megpróbáltatás után az örök életre rendeltetett, és ráadta a saját kezével szõtt fehér ruhát.
A püspök mindnyájukat a béke csókjával illette, és a szertartás véget érvén, levette papi öltözetét.
Amikor mindnyájan kint voltak a pincébõl, Ahmesz így szólt:
- Örvendezzünk a mai napon, hogy egy lelket adtunk a jóságos Úristennek; menjünk el a házba, amelyben te lakni méltóztatsz, Vivantius pásztor, és szenteljük az örömnek az éjszaka hátralévõ részét.
- Helyesen szóltál, Theodorosz - felelte a püspök. És a kis csoportot egészen közel levõ házába vezette.
A ház csak egy szobából állt, bútorzata két szövõszék, egy durva asztal és egy kopott szõnyeg volt.
Amint beléptek, a núbiai így kiáltott: - Nitida, hozd ide a kályhát és az olajos korsót, és készítsünk jó lakomát.
E szavakkal köpenye alól kis halakat vett elõ, amelyeket eddig ott rejtegetett. Majd nagy tüzet gyújtott, és megsütötte azokat.
És a püspök, a gyermek, a két kisfiú és a két rabszolga, mindnyájan leültek körbe a szõnyegre, és megették a halakat, dicsérve az Urat.
Vivantius a vértanúságról beszélt, amelyet elszenvedett, és az Egyház közeli diadalát hirdette.
Nyelvezete nyers volt, de tele szójátékokkal és képes beszéddel.
Az igazak életét bíbor szõtteshez hasonlította, és a keresztség magyarázatául ezeket mondta:
- A Szentlélek a vizek felett lebegett, ezért kapják a keresztények a vízkeresztséget.
De a démonok is a patakokban lakoznak; a nimfáknak szentelt források veszedelmesek, és tudjuk, hogy bizonyos vizek betegséget okoznak a léleknek és a testnek.
Néha rejtvényekben fejezte ki magát, és mélységes csodálatot ébresztett a gyermekekben.
A lakoma végén egy kis bort kínált vendégeinek, akiknek nyelve megoldódott, és sirámokat s dicsõítõ énekeket kezdtek énekelni.
Ahmesz és Nitida felkelt, és eljárt egy núbiai táncot, amelyet gyermekkorában tanult meg, és amelyet törzsük kétségkívül a világ kezdete óta táncolt.
Szerelmes tánc volt ez; testüket és karjukat ütemesen ringatva úgy tettek, mintha hol üldöznék, hol meg keresnék egymást.
Forgatták nagy szemüket, és mosolyogva mutatták csillogó fogukat.
Így vette fel Thaisz a szent keresztséget.
Thaisz szerette a szórakozást, és amint nõtt, bizonytalan vágyak ébredtek benne.
Egész nap körben táncolt a csavargó utcagyerekekkel, és amikor visszatért az atyai házba, még akkor is dudorászott:
- Púpos, púpos, miért nem jössz ki házadból?
Milétoszi vásznat, gyapjút szövögetek.
Púpos, púpos, hogyan veszett el fiad?
Fehér lovak hátáról esett a tengerbe.
A szelíd Ahmesz társaságánál most jobban szerette a fiúkét és lányokét.
Észre sem vette, hogy barátja most ritkábban van vele.
Az üldözés ellanyhult, a keresztények rendszeresebben jöttek össze, és a núbiai szorgalmasan eljárt közéjük.
Buzgalma felgerjedt; idõnként titokzatos fenyegetések hangzottak ajkáról.
Azt mondta, hogy a gazdagok nem fogják megtartani vagyonukat.
Elment a közterekre, ahol a szegény sorsú keresztények szoktak összejönni, és ott egybegyûjtve a nyomorultakat, akik a régi falak árnyékában húzódtak meg, a rabszolgák felszabadítását és az igazság közeledõ napját hirdette nekik.
"Isten országában - mondta - a rabszolgák hûvös bort isznak majd, és ízes gyümölcsöket esznek, míg a gazdagok lábuknál kuporogva, mint a kutyák, az asztalukról lehullott morzsákat eszik."
Ezek a szavak nem maradtak titokban; hírük ment a külvárosokban, és az emberek attól tartottak, hogy Ahmesz lázadásra ingerli a rabszolgákat.
A kocsmáros ezért nagyon megharagudott rá, de gondosan titkolta.
Egy nap eltûnt a kocsmában egy ezüst sótartó, amelyet az istenek terítéke számára tartottak fenn.
Ahmeszt vádolták azzal, hogy ellopta, gazdája és a birodalom istenei ellen való gyûlöletében.
A vádnak nem volt bizonyítéka, és Ahmesz minden erejébõl tagadta.
Mégis törvényszék elé hurcolták, és minthogy rossz szolga számba ment, a bíró halálra ítélte.
"Kezedet - mondta -, amelyet nem használtál jó célra, cölöphöz szögezik majd."
Ahmesz békével hallgatta az ítéletet, nagy tisztelettel üdvözölte a bírót, és elvezették a börtönbe.
Az alatt a három nap alatt, amelyet még ott töltött, szünet nélkül hirdette az evangéliumot a raboknak, és késõbb azt beszélték, hogy a bûnösök, sõt maga a porkoláb is, szavaitól megrendülve, hittek Krisztusban.
Elvezették arra a keresztútra, amelyen nem egészen két év elõtt oly vidáman haladt át, fehér köpenyében víve a kis Thaiszt, lelki leányát, szeretett virágszálát.
Amikor felszegezték a keresztfára, nem hallatott egy panaszos szót sem, csak azt sóhajtotta több ízben: - Szomjas vagyok!
Kínszenvedése három nap, három éjszaka tartott.
Senki sem hitte volna, hogy az emberi test ily hosszú gyötrelmet tud elviselni.
Többször azt hitték már, hogy meghalt; legyek ették már viaszos szemhéját; de hirtelen megint kinyitotta véres szemét.
A negyedik nap reggelén gyermekek hangjánál tisztább hangon énekelni kezdett:
Mondd meg nékünk, Mária, mit láttál ott, ahonnan jöttél?
Majd elmosolyodott, és ezt mondta:
- Íme, itt vannak a jóságos Úristen angyalai!
Bort és gyümölcsöt hoznak.
Milyen üdítõ a szárnyuk csapása!
És kiszenvedett.
Arca a halálban is megõrizte a boldog elragadtatás kifejezését.
A bitót õrzõ katonákat csodálat fogta el.
Vivantius néhány keresztény testvére kíséretében eljött, és elkérte a holttestet, hogy a vértanúk ereklyéi közt temethesse el, Keresztelõ Szent János kriptájában. És az Egyház tiszteletben tartotta Núbiai Szent Theodorosz emlékét.
Három évvel késõbb Konstantin, Maxentius legyõzõje edictumot adott ki, amely a keresztényeknek békességet biztosított, és a híveket ezentúl legfeljebb csak az eretnekek üldözték.
Thaisz tizenegyedik évét töltötte be, amikor barátja vértanúhalált halt. Legyõzhetetlen szomorúságot és iszonyodást érzett.
Lelke nem volt eléggé tiszta ahhoz, hogy megértse: Ahmesz, a rabszolga, élete és halála által a boldogok sorába lépett.
Kicsi lelkében az a gondolat csírázott ki, hogy ezen a világon jók csak rettenetes szenvedések árán lehetünk.
És félt attól, hogy jó legyen, mert gyenge teste irtózott a fájdalomtól.
Már tizenhat éves korában odaadta magát a kikötõbeli fiatal fiúknak, és követte az aggastyánokat, akik esténként a külvárosokban bolyonganak; a pénzen, amit kapott tõlük, édességet és csecsebecsét vásárolt.
Minthogy keresetébõl semmit sem hozott haza, anyja egyre rosszabbul bánt vele.
Hogy elkerülje a verést, mezítláb elfutott a város falaihoz, és ott elrejtõzött a gyíkokkal együtt a kövek hasadékaiban.
És irigységgel eltelten gondolt azokra a nõkre, akiket az utcán látott, fényes öltözetben, rabszolgákkal körülvett gyaloghintóban.
Egy nap, amikor a szokottnál is kegyetlenebbül megverték, összekuporodott a kapu elõtt, dühös mozdulatlanságban, s egy öregasszony megállt elõtte, néhány percig szótlanul nézte, majd így kiáltott fel:
- Ó, milyen szép virágocska, milyen gyönyörû gyermek!
Boldog az apa, aki nemzett, és boldog az anya, aki világra hozott.
Thaisz néma maradt, és tekintetét a földre szegezte.
Szemhéja vörös volt, látni lehetett, hogy sírt elõzõleg.
- Én fehér violám - folytatta az öregasszony -, hát anyád nem boldog, hogy egy ilyen kis istennõt táplált, és apád, amikor lát, nem örvendez szívében?
Akkor a gyermek, mintegy önmagához beszélve, így szólt:
- Apám egy borral telt tömlõ, és anyám egy kapzsi pióca.
Az öregasszony szétnézett jobbra-balra, hogy nem látják-e.
Majd hízelgõhangon így szólt:
- Édes virágzó jácintom, szépséges fényivóm, jöjj velem, és nem lesz másdolgod, mint táncolni és mosolyogni.
Mézeskaláccsal etetlek, és a fiam, a tulajdon fiam, úgy fog szeretni, mint a szeme világát.
Fiam szép és fiatal, alig pelyhedzik még a szakálla; bõre lágy, és olyan, mint egy akharnéi malacé.
Thaisz így felelt:
- Szívesen veled megyek.
Thaisz felkelt, és az öregasszonnyal kiment a városból.
Ez a Moeroé nevû nõ országról országra vezetett lányokat és fiatal fiúkat, akiket megtanított táncolni, és akiket azután bérbe adott a gazdagoknak, ünnepélyeik számára.
Megsejtve, hogy Thaisz nemsokára a legszebb nõ lesz, ostorcsapásokkal megtanította zenére és verstanra, és bõrszíjjal korbácsolta isteni lábát, ha nem emelkedett mértékben a citera hangjára.
Csenevész fia, akinek úgyszólván nem volt sem neme, sem kora, gonosz bánásmódjával gyötörte a lánykát, akiben az egész nõi nemet gyûlölte és üldözte.
Ez a fiú a táncosnõk vetélytársa volt, utánozta kecsességüket, és megtanította Thaiszt, hogyan kell a némajátékban arckifejezéssel, mozdulattal és testtartással színlelni valamennyi érzést, legkivált pedig a szerelem szenvedélyét.
Utálattal bár, de kitûnõ tanácsokat adott; azonban féltékeny lévén tanítványára, megkarmolta arcát, belecsípett karjába, vagy tût szúrt beléje hátulról, mint a gonosz kislányok, mihelyt észre kellett vennie, hogy Thaisz a férfiak gyönyörûségére jött a világra.
Leckéi révén Thaisz rövid idõ alatt kitûnõ zenész, színésznõ és táncosnõlett.
Tanítómestereinek gonoszsága egyáltalán nem lepte meg, és természetesnek találta, hogy méltatlanul bánjanak vele.
Még bizonyos tiszteletet is érzett ez iránt az öregasszony iránt, aki értett a zenéhez, és görög bort ivott.
Moeroé Antiochiában hosszabb idõre telepedett meg, és tanítványát mint táncosnõt és fuvoláslányt bérbe adta a város gazdag kereskedõinek, ha lakomát rendeztek.
Thaisz táncolt, és tetszett az embereknek.
A leggazdagabb bankárok az asztal mellõl felkelve magukkal vitték az Oromész lugasaiba.
Õ pedig mindenkinek odaadta magát, mert még nem ismerte a szerelem értékét.
De egy éjszaka, amikor a város legelegánsabb fiatalemberei elõtt táncolt, odajött hozzá a prokonzul fia, kéjtõl és ifjúságtól ragyogva, és olyan hangon, amelyet mintha csókok áztattak volna, így szólt:
- Miért nem lehetek, Thaisz, a koszorú, amely fejed övezi, a tunika, amely bájos tested szorítja, a saru szép lábadon!
De azt akarom, hogy lábaddal taposs rajtam, mint a sarudon, és hogy simogatásaim legyenek a tunikád és koszorúd.
Jöjj, szép gyermek, jöjj házamba, és felejtsük el a világmindenséget.
Thaisz megnézte a fiatalembert, mialatt az beszélt, és látta, hogy szép.
Hirtelen azt érezte, hogy verejték lepi el homlokát; zöld lett, mint a fû; megtántorodott, felleg ereszkedett szemhéjára.
A fiú még kérlelte. De Thaisz nem volt hajlandó vele menni.
Hiába vetett rá a fiú égõ tekintetet, hiába szólt lángoló szavakat, és amikor karjába vette, hogy erõszakkal ragadja el, Thaisz nyersen ellökte magától.
Ekkor a fiú könyörgésre fogta a dolgot, és könnyek csillogtak szemében.
Thaisz egy új, ismeretlen, leküzdhetetlen erõ hatása alatt - ellenállt.
"Micsoda bolondság! - mondták a vendégek.
Lollius nemes; azonkívül szép és gazdag is, és íme egy fuvoláslány visszautasítja."
Lollius egyedül tért haza, és egész éjszaka szerelemben égett.
Reggel sápadtan és kivörösödött szemmel ment virágokat aggatni a fuvoláslány kapujára.
Thaiszt eközben zavart rémület kerítette hatalmába, menekült Lollius elõl, és mégis minduntalan õt látta önmagában.
Szenvedett, és nem tudta, mi baja.
Tûnõdött, miért változott meg annyira, és mi az oka mélabújának.
Visszautasította valamennyi szeretõjét; iszonyodást váltottak ki belõle.
Nem akarta többé látni a nap világát, egész nap ágyában maradt, és fejét zokogva rejtette párnájába.
Lolliusnak sikerült behatolnia Thaiszhoz, és többször eljött, hogy könyörögjön neki, hol pedig átkozta ezt a rakoncátlan gyermeket.
Thaisz félénk maradt vele szemben, mint egy szûz lány, és ezt ismételgette:
- Nem akarom!
Nem akarom!
Majd két hét múlva mégis a szeretõje lett, és ekkor tudta meg, hogy szereti Lolliust; vele ment házába, és nála maradt.
Élvezetes élet volt ez.
Együtt töltötték a napot bezárkózva, egymás szemébe mélyedve, olyan szavakat mondogatva egymásnak, amelyeket csak gyermekeknek szokás mondani.
Este az Orontész elhagyott partján bolyongtak, és eltévedtek a babérerdõben.
Olykor hajnalban felkeltek, hogy jácintot szedjenek a Silpicus lejtõjén.
Egy kehelybõl ittak, és ha Thaisz szõlõszemet vett szájába, Lollius fogaival kivette ajkai közül.
Moeroé eljött, és nagy kiáltozással követelte vissza Thaiszt:
- Hiszen a lányom õ - mondta -, elrabolják a lányomat, illatos virágomat, a szívem csücskét!
Lollius nagy pénzösszeggel bocsátotta útjára.
De amikor újra eljött, hogy még néhány arany sztatért kérjen, Lollius bebörtönöztette, és a bíróság felfedezte néhány bûnét, halálra ítélte, és a vadállatok elé dobatta.
Thaisz szerette Lolliust a képzelet minden csapongásával és az ártatlanságminden meglepetésével.
Teljes õszinteséggel mondta:
- Sosem voltam senki másé, csak a tiéd.
Lollius azt felelte:
- Nem hasonlítasz senki más nõre.
A varázs hat hónapig tartott, és azután egy nap alatt véget ért.
Thaisz hirtelen üresnek és magányosnak érezte magát.
Nem ismert rá többé Lolliusra; így tûnõdött: "Ki változtatta meg így egy pillanat alatt?
Hogy lehet az, hogy most már õ is olyan, mint a többi férfi és nem hasonlít többé önmagára?"
Elhagyta Lolliust, azzal a titkos kívánsággal, hogy Lolliust egy másikférfiban keresse meg, miután benne már nem találja.
Arra is gondolt, hogy együtt él egy olyan férfival, akit sosem szeretett, kevésbé szomorú, mint együtt élni egy olyan férfival, akit már nem szeret.
Gazdag kéjencek társaságában jelent meg azokon a vallásos ünnepélyeken, amelyek alkalmával meztelen szüzek kara táncolt a templomban, és kurtizánok csapata úszott át az Oromészen.
Kivette rész mindabból a gyönyörûségbõl, amelyet az elegáns szörnyûséges város nyújtott; különös buzgalommal látogatta a színházakat, amelyekben az egész országból összegyûlt színészek léptek fel a látványosságra éhes tömeg tapsainak közepette.
Nagy gonddal figyelte meg a színészeket, a táncosokat, a komédiásokat, és kiváltképpen a nõket, akik a tragédiákban fiatalemberekbe szerelmes istennõket és istenek által szeretett halandó nõket játszottak.
Megleste a titkot, amellyel elbûvölték a sokaságot, azt mondta magában, hogy õ szebb lévén, jobban játszanék.
Felkereste a színészek fõnökét, és engedélyt kért, hogy beléphessen a társulatba.
Szépsége és az öreg Moeroé tanításai alapján fel is vették, Dirké szerepében jelent meg a színpadon.
Csak közepes sikere volt, mert még hiányzott tapasztalata, és mert a nézõket még nem ragadta csodálatra régóta hangzó dicséret.
De néhány hónapi jelentéktelen fellépések után szépségének hatalma olyan erõvel tört ki a színpadon, hogy az egész város megrendült.
Egész Antiochia a színházban tolongott.
A császári tisztviselõk és a legelõkelõbb polgárok elmentek, mert nem tudtak ellenállni a közvéleménynek.
A hordárok, az utcaseprõk és a kikötõmunkások lemondtak a fokhagymáról és kenyérrõl, hogy megfizethessék a belépti díjat.
A költõk epigrammákat szereztek dicsõségére.
A szakállas filozófusok szónoklatokat mondtak ellene a fürdõkben és tornacsarnokokban; ha gyaloghintóján elhaladt, a keresztények papjai elfordították fejüket.
Háza küszöbét virágok koszorúzták és vér öntözte.
Szeretõitõl aranyat kapott, de nem leszámolt, hanem medimnoszonként mért aranyat, és a takarékos öregemberek felhalmozott kincse mint folyó úszott lábai elõtt.
Ezért maradt lelke nyugodalmas.
A népszerûség és az istenek jósága békés gõggel töltötte el, és akit annyian szerettek, szerette önmagát.
Miután több éven át élvezte az antiochiaiak csodálatát és szeretetét, vágyakozni kezdett, hogy visszatérjen Alexandriába, és megmutassa dicsõségét abban a városban, ahol gyermekkorában nyomorúságosan és megszégyenítve bolyongott, kiéhezve és soványan, mint egy szöcske a poros út közepén.
Az arany város örömmel fogadta, és újabb gazdagsággal halmozta el. Diadalmenet volt, ha megjelent a játékokon.
Számtalan csodáló és szerelmes jött hozzá.
Közömbösen fogadta õket, mert már lemondott arról, hogy Lolliust újra megtalálja.
Többek közt vendégül látta Nikiászt, a filozófust is, aki megkívánta Thaiszt, bár azt hitte, hogy vágyak nélkül él.
Nikiász gazdagsága ellenére értelmes és lágylelkû volt; de Thaiszt nem bájolta el sem elméje finomságával, sem érzelmeinek kedvességével.
Nem szerette Nikiászt, és idõnként még bosszankodott is választékosan könnyed iróniája miatt.
Nikiász bántotta örökös kétkedésével. Mert Nikiász nem hitt semmiben, Thaisz pedig mindenben hitt.
Hitt az isteni gondviselésben, a rossz szellemek mindenhatóságában, a szemmel verésben, a szellemidézésben, az örök igazságosságban. Hitt Jézus Krisztusban, és a szíriaiak Asztartéjában, hitte, hogy a kutyák ugatnak, amikor a sötét Hekaté áthalad a keresztutakon, és hogy a nõ szerelemre gyullasztja a férfit, ha bájitalt önt egy kehelybe, amelyet a bárány még véres gyapja vesz körül.
Szomjazott az ismeretlen után; név nélküli lényeket hívott, és állandó vágyakozásban élt.
Félt a jövendõtõl, és meg akarta ismerni.
Ízisz papjaival, kaldeus mágusokkal, orvosságos emberekkel és boszorkányokkal vette magát körül, akik mindig megcsalták, de sosem unt rájuk.
Rettegett a haláltól és mindenütt azt látta.
Amikor engedett a gyönyörûségnek, hirtelen úgy érezte, mintha jeges ujj érintené meztelen vállát; elsápadt, és rémült kiáltást hallatott az ölelõ karok közt.
Nikiász így szólt hozzá:
- Akár az a sorsunk, hogy fehér hajjal és beesett arccal szálljunk alá az örök éjszakába, akár pedig az, hogy a mai nap, amely most az égen nevet, legyen az utolsónk, hát nem mindegy az, ó, Thaiszom?
Örüljünk az életünknek. Sokat éltünk, ha sokat éreztünk!
Nincs más értelem, mint ami az érzékekben van: szeretni annyi, mint megérteni.
Amit nem tudunk, az nincs.
Miért gyötrõdjünk valami nem levõért?
Thaisz haragosan válaszolt:
- Megvetem azokat, akik, mint te, nem remélnek és nem rettegnek semmit.
Én tudni akarok!
Én tudni akarok!
Hogy megértse az élet titkát, a filozófusok könyveit kezdte olvasni, de nem értette meg.
Gyermekkorának éveit, abban a mértékben, amint távolodtak tõle, egyre szívesebben idézte fel emlékezetében.
Szeretett esténként álöltözetben csavarogni a szûk utcákon, a körutakon, a köztereken, ahol oly nyomorúságban nõtt fel.
Sajnálta, hogy elvesztette szüleit, és fõképp azt, hogy nem szerethette õket.
Amikor keresztény papokkal találkozott, eszébe jutott keresztsége, és zavarba jött.
Egy éjszaka, amikor hosszú köpenybe burkolva és szõke haját komor csuklya alá rejtve barangolt a külvárosokban, egyszerre maga sem tudta, hogyan, Keresztelõ Szent János szegényes temploma elé ért.
Hallotta, hogy énekelnek odabent, és erõs fényt látott kiszûrõdni a kapu repedésein át.
Ebben nem volt semmi különös, hiszen húsz év óta Maxentius legyõzõje védte a keresztényeket, és ünnepeiket nyilvánosan ülték meg.
De ezek az énekek a lelket erõs szóval hívták.
A színésznõ, mint akit meghívtak a misztériumokhoz, belökvén a kapu szárnyát, belépett a házba.
Ott nagyszámú gyülekezetet talált együtt, asszonyok, gyermekek, öregek térdepeltek a fal mellett egy sír elõtt.
A sír csak kõmedence volt, rajta venyigék és szõlõfürtök durván kifaragva; mégis nagy tiszteletben részesült; zöld pálmaágak és vörös rózsából font koszorúk fedték.
Körös- körül megszámlálhatatlan sok fényesség csillagozta be a homályt, amelyben az arab mézga füstje angyali fátylak redõinek látszott. Az ember csak sejtette a falakon a festett alakokat, amelyek égi látomásokhoz hasonlítottak.
Fehér ruhás papok feküdtek arcra borulva a szarkofág lábánál.
A himnuszok, amelyeket a papok a néppel együtt énekeltek, a szenvedés gyönyörûségét fejezték ki, és diadalmas gyászukban annyi örömöt kevertek a fájdalomhoz, hogy Thaisz, amint hallgatta, úgy érezte, hogy az élet gyönyörei és a halál borzalmai egyszerre ömlenek megújult érzékeibe.
Amikor abbahagyták az éneklést, a hívek felemelkedtek, hogy sorban megcsókolják a sír falát.
Egyszerû emberek voltak, olyanok, akik megszokták, hogy kezükkel dolgozzanak.
Nehéz léptekkel, merev tekintettel, lehajtott fejjel, gyermetegen haladtak elõre.
Sorra letérdeltek a szarkofág elõtt, és ajkukkal érintették.
Az asszonyok karjukba emelték a kisgyermekeket, és arcukat gyengéden odaérintették a kõhöz.
Thaisz meglepetten és zavartan kérdezett meg egy diakónust, hogy miért teszik ezt.
- Nem tudod, asszony - felelte a diakónus -, hogy ma annak a Núbiai Szent Theodorosznak emlékét ünnepeljük, aki a hitért szenvedett Diocletianus császár idejében?
Szûzi életet élt, és vértanúként hall meg, azért viszünk fehérbe öltözve piros rózsákat dicsõséges sírjára.
E szavakat hallva, Thaisz térdre borult, és könnyeket ontott.
Ahmesz félig kialudt emlékezete felébredt lelkében.
A homályos, édes és fájdalmas emlékre dicsfényt vetett a gyertyák lángja, az énekek harmóniája, a tömjén felhõi, a rózsák illata s a lelkek áhítata.
Thaisz káprázó szemmel gondolta:
"Milyen alázatos volt, és most, íme, milyen nagy, és milyen szép!
Hogyan emelkedett ennyire az emberek fölé?
Mi az az ismeretlen dolog, ami többet ér a gazdagságnál és a gyönyörnél?"
Lassan felemelkedett, a sírja felé fordult annak a szentnek, aki szerette az õ ibolyaszín szemét, amelyben könnyek égtek, mint a gyertyafény; majd lehajtott fejjel, alázatosan, lassan, utolsónak, ajkával, amely felé annyi vágy szállt, megcsókolta a rabszolga sírkövét.
Hazatérve, Nikiászt találta ott, aki illatos hajjal és kibontott tunikában várta, s közben egy erkölcsi traktátust olvasott.
Nikiász kitárt karral közeledett feléje.
- Gonosz Thaisz - mondta nevetõs hangon -, mialatt te csak nem akartál hazajönni, tudod, mit találtam ebben a kéziratban, amelyet a legkomorabb sztoikus mondott tollba?
Vajon erkölcsös életszabályokat és zordon elveket?
Nem!
A mord papiruszon ezer és ezer kicsi Thaisz táncolt.
Mindegyikük akkora volt, mint az ujjam, és mégis végtelenül bájosak, mindegyikük az egyetlen Thaisz.
Akadt közöttük olyan, aki bíbor és arany köpenyt viselt; mások, mint fehér fellegek a levegõben, átlátszó fátylak kõzött; mások meg mozdulatlanul és isteni meztelenségben nem fejeztek ki semmi gondolatot, hogy annál inkább gyönyörûségre ihlessenek.
És végül kettõ kézen fogta egymást, ezek annyira hasonlítottak, hogy nem lehetett megkülönböztetni egyiket a másiktól.
Mind a kettõ mosolygott.
Az elsõ azt mondta: "Én vagyok a szerelem."
A másik azt mondta: "Én vagyok a halál!"
Így szólva, karjaiba szorította Thaiszt, és nem véve észre Thaisz földre szegezett rideg tekintetét, tovább fûzte gondolatait; nem törõdött azzal, hogy hiába pazarolja szavait.
- Bizony, amikor az a sor volt szemem elõtt: "Semminek sem szabad elfordítania téged lelked mûvelésétõl", akkor azt olvastam: "Thaisz csókja izzóbb a lángnál és édesebb a méznél."
Látod, haszontalan, te vagy az oka, hogy egy filozófus így érti meg manapság a filozófusok könyveit.
Igaz, hogy mindnyájan úgy vagyunk vele, a magunk gondolatait tudjuk csak felfedezni a mások gondolatában is, és egy kissé mindnyájan úgy olvasunk, mint ahogy én olvastam az imént ezt a könyvet...
Thaisz nem figyelt rá, lelke még a núbíai sírjánál idõzött.
Nikiász, amikor meghallotta, hogy Thaisz felsóhajt, megcsókolta nyakszirtjét, és ezt mondta:
- Ne légy szomorú, gyermekem.
Ezen a világon csak akkor boldog az ember, ha megfeledkezik a világról. Nekünk, kettõnknek, vannak erre vonatkozó titkaink.
Jöjj; csaljuk meg az életet, hisz õ is megcsal bennünket.
Jöjj, szeressük egymást.
De Thaisz eltolta magától:
- Szeressük egymást! - kiáltott fel keserûen.
- De hiszen te sosem szerettél senkit!
Én meg nem szeretlek téged!
Nem!
Nem szeretlek!
Gyûlöllek.
Menj!
Gyûlöllek.
Gyûlölök és megvetek mindenkit, aki gazdag és boldog.
Menj!
Menj!...
Jóság csak a boldogtalanokban van.
Gyermekkoromban ismertem egy fekete rabszolgát, aki a kereszten halt meg.
Õ jó volt; tele szeretettel, és ismerte az élet titkát.
Te nem volnál méltó még arra sem, hogy a lábát megmosd.
Menj!
Nem akarlak látni többet.
Hasra feküdt a szõnyegen, és zokogással töltötte a éjszakát; elhatározta, hogy ezentúl úgy fog élni, min Szent Theodorosz, szegénységben és egyszerûségben.
De másnap ismét bevetette magát azokba az élvezetekbe, amelyek közt állandóan élt.
Minthogy tudta, hogy szépsége egyelõre még érintetlen, de nem tart már sokáig, sietett kihasználni minden abból fakadt örömöt és dicsõséget.
A színházban az eddiginél is nagyobb gonddal lépett fel, és megelevenítette szobrászok, festõk és költõk álmait.
A tudósok és filozófusok felismerték a színésznõ formáiban, arcjátékában, mozdulataiban, járásában a világot irányító isteni harmónia eszméjét, és a báj e tökéletes fokát az erényekkel egyenrangúnak mondták, és így szóltak: "Thaisz is geometriával foglalkozik."
A tudatlanok, a szegények, az alázatosak, akik elõtt kész volt megjelenni, úgy áldották érte, mint valami mennyei ajándékért.
Mégis szomorú maradt a dicséretek között is, és jobban félt a haláltól, mint valaha.
Semmi sem csillapította nyugtalanságát, még háza és kertje sem, amely híressé, közmondásossá vált a városban.
Indiából és Perzsiából nagy költségen hozatott fákat ültetett itt el.
Élõvíz öntözte dalolva a fákat, és a romba dõlt oszlopsorok, a vad sziklák, amelyeket ügyes építész készített, egy tóban tükrözõdtek a szobrokkal együtt.
A kert közepén állt a Nimfák barlangja, nevét annak köszönhette, hogy bejáratánál három nagy, festett márvány nõalak emelkedett.
Ezek a nõk éppen levetették ruhájukat, hogy megfürödjenek.
Nyugtalanul fordultak hátra, attól való féltükben, hogy meglátják õket, és olyanok voltak, mintha élnének.
A világosság ebbe a rejtekhelybe csak keskeny vízszõnyegen keresztül hatolt be, s ez lággyá és szivárványossá tette.
A falakon, akárcsak a szentelt barlangok falán, mindenfelé koszorúk, füzérek és fogadalmi táblácskák függtek, amelyek Thaisz szépségét ünnepelték.
Továbbá élénk színû tragikus és komikus álarcok, festmények, amelyek színházi jeleneteket, groteszk alakokat vagy mondabeli állatokat ábrázoltak.
A barlang közepén, egy oszlopon elefántcsont Erosz emelkedett, antik és csodálatos munka.
Ez Nikiász ajándéka volt.
Az egyik bemélyedésben fekete márványkecske állt, látni lehetett csillogó agát szemét.
Hat kis alabástromgida tolongott emlõi körül; a kecske, felemelve hasított patáját és szakállas fejét, türelmetlenül várta, hogy felugorhasson a sziklára.
A padlót bizánci szõnyegek, kínaiak hímzette vánkosok és líbiai oroszlánok bõre borították.
Aranyfüstölõk füstöltek észrevétlenül.
Itt-ott, a nagy ónixvázákból, virágzó perzsa rózsák kúsztak a mennyezet felé.
És benn, a barlang mélyén, az árnyban és a bíborban, aranyszögek csillogtak egy indiai óriásteknõs héján, amely felfordítva ágyul szolgált a színésznõnek.
Thaisz a vizek mormolása mellett, az illatszerek és virágok közt lágyan elterülve, itt várta mindennap az estebéd óráját, s közben barátaival beszélgetett, vagy magában gondolkodott, hol a színházi fogásokon, hol az évek múlásán.
Ma is ott feküdt elõadás után a Nimfák barlangjában.
Tükrében szépsége hanyatlásának elsõ jeleit kémlelte, és borzadva gondolt arra, hogy eljön majd a fehér haj és a ráncok ideje is.
Hiába igyekezett megnyugtatni magát azzal, hogy arcbõrének frissességét visszanyerheti, elég, ha meggyújt bizonyos füveket, s közben elmond egy mágikus formulát.
Egy könyörtelen hang azt kiáltotta neki: "Megöregedsz, Thaisz, megöregedsz!"
És a rémület izzadsága verte ki homlokát.
Majd ismét tükörképe felé fordult végtelen gyöngédséggel, még szépnek találta magát, még méltónak arra, hogy szeressék.
Rámosolygott önmagára, és ezt mormolta: "Nincs Alexandriában egyetlen nõ sem, aki felvehetné velem a versenyt alakjának karcsúsága, mozdulatainak bája, karjának nagyszerûsége tekintetében, és a kar, ó, tükröm, a szerelem igazi lánca!"
Amint így tûnõdött magában, egyszerre egy ismeretlen ember állt elõtte: sovány, égõ szemû férfi ápolatlan szakállal, gazdag hímzésû ruhába burkolózva.
Thaisz elejtette tükrét, és ijedten felsikoltott.
Paphnutíus mozdulatlanul állt ott, és látva, hogy milyen szép Thaisz, szíve mélyébõl így imádkozott:
- Tedd, ó, Uram, hogy e nõ arca ne megbotránkozására, hanem épülésére legyen szolgádnak.
Majd szólásra erõltetve magát, ezeket mondta:
- Thaisz, messze országban lakom, és szépséged híre hozott tehozzád.
Azt beszélik, hogy te vagy a legügyesebb komédiásnõ és a legellenállhatatlanabb asszony.
Amit gazdagságodról és szerelmedrõl beszélnek, mesébe illik, és emlékezetbe idézi a hajdankori Rhodopiszt, akinek csodálatos történetét könyv nélkül tudja minden hajós a Níluson.
Ezért fogott el a vágy, hogy megismerjelek, és most látom, hogy a valóság még a hírnél is nagyszerûbb.
Te ezerszer okosabb és szebb vagy, mint ahogyan hírlik.
És most, hogy látlak, azt mondom magamban, nem is lehet közeledni ehhez a nõhöz, hogy az ember ne tántorogjon, mint aki részeg.
Ezek csak színlelt szavak voltak; de a szerzetes, akit kegyes buzgalomhatott át, valódi hévvel adta elõ.
Thaisz ezenközben nem minden tetszés nélkül szemlélte ezt a különös embert, aki félelmet váltott ki belõle.
Paphnutius megdöbbentette durva és vad külsejével és a tekintetébõl áradó zordon tûzzel.
Kíváncsi lett: meg akarta tudni, kicsoda, és hogyan él ez az ember, aki annyira különbözik minden ismerõsétõl.
Szelíd gúnnyal így felelt:
- Úgy látszik, te nagyon könnyen csodálsz valakit, idegen.
Vigyázz, nehogy tekintetem csontig égessen!
Vigyázz, nehogy belém szeress!
Paphnutius így felelt.
- Szeretlek, Thaisz!
Jobban szeretlek az életemnél, és jobban szeretlek önmagamnál.
Éretted hagytam el sivatagomat, ahová visszavágyom; éretted ejtett ki hallgatásra szentelt ajkam profán szavakat; éretted láttam azt, amit nem szabad látnom, hallottam azt, amit tilos hallanom; éretted zavarodott össze a lelkem, nyílt meg a szívem, és gondolatok fakadtak fel bennem, hasonlatosak az élõvizekhez, amelyekbõl a galambok isznak; éretted jöttem éjjel-nappal pusztaságokon keresztül, ahol vámpírok és rémek laknak; éretted léptem mezítláb viperákra és skorpiókra!
Igen, szeretlek!
Szeretlek, de nem úgy, mint azok a férfiak, akiket a test kívánsága gyújt lángra, és úgy jönnek hozzád, mint a ragadozó farkasok, vagy mint a megvadult bikák.
Azoknak olyan kedves vagy, mint a gazella az oroszlánnak.
Vérengzõ szerelmük lelkedig megemészt téged, ó, asszony!
Én lélekben és igazságban szeretlek, Istenben szeretlek és mindörökkön-örökké; amit én hordok szívemben, annak valóságos hév és isteni szeretet a neve.
Jobbat ígérek neked a virágos részegségnél és egy rövid éjszaka álmainál.
Szent lakomákat és mennyei nászokat ígérek.
A boldogság, amelyet hozok, nem ér soha véget; ember nem hallotta, szavakkal ki nem fejezhetõ; a világ boldogjai, ha csak árnyékát láthatnák, meghalnának megdöbbenésükben.
Thaisz pajzánul felnevetett:
- Barátom - szólt -, mutasd meg hát ezt a csodálatos szerelmet!
De siess!
A túlságosan sok beszéd sértõ szépségemre nézve, ne veszítsünk egy percet sem.
Türelmetlen vagyok, meg akarom ismerni a boldogságot, amelyet hirdetsz; de õszintén megvallva, attól félek nem ismerem meg sohasem, és mind amit te ígérsz, szavakban foszlik szét.
Könnyebb ígérni nagy boldogságot, mint megadni.
Mindenkinek máshoz van tehetsége.
Neked, azt hiszem, a beszédhez.
Ismeretlen szerelemrõl beszélsz.
Az emberek oly régóta csókolóznak, igazán különös volna, ha még maradt volna valami titka a szerelemnek.
Errõl a tárgyról a szerelmesek többet tudnak a mágusoknál.
- Thaisz, ne csúfolódj!
Én az ismeretlen szerelmet hozom neked.
- Elkéstél, barátom.
Mindenféle szerelmet ismerek.
- A szerelem, amelyet én hozok, dicsõséggel teljes, azok a szerelmek pedig, amelyeket te ismersz, csak gyalázatot nemzenek.
Thaisz komor tekintetet vetett rá; kemény ránc futott át kicsiny homlokán.
- Igazán merész vagy, idegen, hogy így sértegeted a ház asszonyát.
Nézz rám, és mondd, vajon oly vagyok-e, mint akit gyalázat borít el?
Nem! Én nem szégyellem magam, aminthogy nem szégyellik magukat a többiek sem, akik úgy élnek, mint én, még akkor sem, ha kevésbé szépek és kevésbé gazdagok nálam.
Gyönyörûséget hintettem el minden léptem nyomán és ezért vagyok híres az egész világmindenségben.
Nagyobb a hatalmam, mint a világ uraié.
Lábaimnál láttam õket.
Nézz ezekre a kis lábakra: emberek ezrei vérükkel fizetnék azt a boldogságot, hogy megcsókolhassák.
Nem vagyok nagy, és nem foglalok el sok helyet a földön.
Azok szemében, akik a Szerapeioni tetejébõl néznek le rám, csak annyi vagyok, mint egy rizsszem; de ez a rizsszem mennyi gyászt, mennyi kétségbeesést, mennyi gyûlöletet okozott az emberek között, és annyi bûnt, hogy megtölthetné az egész Tartaroszt!
Hát nem vagy bolond, amikor szégyenrõl beszélsz nekem, holott mindenki dicsõségnek hirdeti körös-körül?
- Ami dicsõség az emberek szemében, gyalázat az Isten szemében.
Ó, asszony, annyira különbözõ tájakon nõttünk fel, hogy nem lehet meglepõdni, ha más nyelven beszélünk, más nyelven gondolkozunk is.
De az Ég a tanúm, hogy azt akarom, értsünk egyet, és szándékom az, hogy el nem hagylak mindaddig, amíg nincsenek egyforma érzéseink.
Ki ihlet majd engem lángoló szavakra, hogy leheletemtõl megolvadj, mint a viasz, ó, asszony, és hogy vágyam újjáalakíthasson téged kívánsága szerint?
Milyen erény fog nekem adni téged, ó, minden lelkek legdrágábbja, hogy az engem éltetõ szellem újjáteremtsen téged, új szépséget ruházzon rád, hogy örömödben zokogva így kiálts fel: "Eddig nem is éltem, csak ma születtem meg!"
Ki fakasztja szívembõl Sziloé forrását, hogy benne megfürödve újra megtaláld eredeti tisztaságodat?
Ki változtat engem Jordánná, amelynek hullámai elömölve rajtad, megadják neked az örök életet?
Thaisz már nem bosszankodott.
"Ez az ember - gondolta - az örök életrõl beszél, és amit mond, mind olyan, mintha egy talizmánra volna írva.
Semmi kétség, ez az ember mágus, és titkos szereket tud az öregség és a halál ellen." És elhatározta, hogy felkínálkozik neki.
Ezért úgy tett, mintha félne tõle, visszavonult néhány lépésre, és a barlang mélyébe érve, leült a heverõ szélére, ügyesen elrendezte tunikáját a mellén, majd mozdulatlanul, némán, lecsukott szemmel várt.
Hosszú szempillája édes árnyékot vetett arcára.
Egész testtartása a szemérmet fejezte ki; meztelen lábát lágyan lóbálta, olyan volt, mint egy gyermek, aki merengve ül egy patak partján.
De Paphnutius csak nézte, és meg sem mozdult.
Reszketõ térde nem vitte többé, nyelve hirtelen kiszáradt szájában; fejében félelmetes összevisszaság támadt.
Tekintete hirtelen fátyolos lett, és immár csak egy sûrû felhõt látott maga elõtt.
Úgy gondolta hogy Jézus a szemére tette kezét, hogy elrejtse elõl ezt az asszonyt.
Ez a segítség visszaadta bátorságát és megerõsítette lelkét; a sivatagbeli szent öreghez illõ komoly méltósággal így szólt:
- Ha nekem adod magad, vajon azt hiszed, rejtve maradsz Isten elõtt?
Thaisz megrázta fejét.
- Isten elõtt?
Vajon ki kényszeríti, hogy mindegyre a Nimfák barlangjába tekintsen?
Vonuljon vissza, ha megsértjük!
De miért is sértenõk meg?
Minthogy õ teremtett bennünket, nem bosszankodhat és nem is lepõdhet meg azon, hogy olyanok vagyunk, min amilyenek vagyunk, és ama természetünknek megfelelõen viselkedünk, amelyet õ adott nekünk.
Nagyon is sokat beszélnek a nevében, és olyan gondolatok tulajdonítanak neki, amelyek soha eszébe se jutottak.
Vajon te, idegen, te olyan jól ismered igazi jellemét?
Ki vagy te, hogy az õ nevében mersz szólni hozzám?
Erre a kérdésre a szerzetes szétnyitotta kölcsönkért ruháját, megmutatta alatta a ciliciumot, így szólt:
- Paphnutius vagyok, Antinoé apátja, és a szent sivatagból jövök.
A kéz, amely kihozta Ábrahámot Káldeából és Lótot Szodomából, engem is elválasztott e világtól.
Már nem is létezem az emberek számára.
De képed megjelent elõttem, sivatagbeli Jeruzsálemben, és felismertem, hogy tele vagy romlással és a halál lakozik benned.
És most itt állok elõtted, ó, asszony, mint egy sír elõtt, és azt kiáltom: "Thaisz kelj fel!"
Thaisz, amikor meghallotta Paphnutiusnak, a szerzetesnek és apátnak nevét, elsápadt rémületében.
És íme, most ott térdepel, szétzilált hajjal, összetett kézzel, sírva és nyögve, a szent ember elõtt:
- Ne bánts!
Miért jöttél?
Mit akarsz tõlem?
Ne bánts!
Tudom, hogy a sivatagbeli szentek utálják az olyan nõket, mint amilyen én vagyok, a nõket, akik azért vannak, hogy tessenek.
Félek, hogy gyûlölsz, és ártani akarsz nekem.
Menj!
Nem kételkedem hatalmadban.
De tudd meg, Paphnutius, nem szabad sem megvetned, sem gyûlölnöd engem.
Én sosem gúnyoltam ki önkéntes szegénységedet, mint sokan azok közül, akikkel összejövök.
Te se vesd szememre gazdagságomat.
Szép vagyok, és tehetséges a színjátszásban.
Körülményeimet éppoly kevéssé választottam magam, mint természetemet.
Arra születtem, amit teszek.
Arra születtem, hogy elbûvöljem a férfiakat.
Hiszen te magad mondtad az imént, hogy szeretsz.
Ne használd fel ellenem tudományodat.
Ne mondj ki varázsszavakat, amelyek tönkreteszik szépségemet vagy sóbálvánnyá változtatnak.
Ne rémíts meg!
Úgyis éppen eléggé megijedtem.
Ne tedd, hogy meghaljak!
Úgy félek a haláltól.
Paphnutius intett Thaisznak, hogy keljen fel, és szólt:
- Nyugodj meg, gyermekem.
Nem vetlek a gyalázatra és a szégyenbe.
Attól jövök hozzád, aki a kút szélén ülve ivott a korsóból, amelyet a szamaritánus nõ nyújtott feléje, és aki mikor Simon házában evett, elfogadta Mária illatszereit.
Én sem vagyok vétek nélkül való, hogy az elsõ követ dobjam reád.
Gyakorta rosszul használtam fel a túláradó kegyelmet, amelyet Isten reám árasztott.
Nem a Harag, hanem a Szánalom fogott kézen, hogy ide vezessen.
Hazugság nélkül közeledhettem a szerelem szavaival, mert szívem buzgalma vonz hozzád.
A szeretet tüzétõl égek, és ha a test durva látványaihoz szokott szemed meg tudná látni a dolgok misztikus értelmét, olyannak látnál, mint amaz égõ csipkebokornak egy levágott ágát, amelyet hajdan az Úr mutatott Mózesnek a hegyen, hogy megértesse vele az igazi szeretetet, azt, amely éget bennünket, de el nem éget, nem hagy maga után szenet és hívságos hamut, hanem mindörökkön-örökké bebalzsamozza és megillatosítja mindazt, amit áthat.
- Szerzetes, hiszek neked, és nem félek már sem cseleidtõl, sem varázslatodtól.
Gyakran hallottam Théba remetéirõl.
Amit Antal és Pál életérõl mesélnek, igazán csodálatos.
A te neved sem ismeretlen elõttem, azt beszélik, hogy ugyan még fiatal vagy, de erényben már felveszed a versenyt a legöregebb remetékkel is.
Amint megláttalak és még nem is tudtam, ki vagy, mindjárt éreztem, hogy nem lehetsz mindennapi ember.
Mondd, vajon meg tudnád-e nekem tenni azt, amit nem tudtak sem Ízisz, sem Hermész, sem a Mennyei Júnó papjai, sem a kaldeus jósok, sem a babiloni mágusok?
Szerzetes, ha igazán szeretsz, meg tudod akadályozni, hogy meg ne haljak?
- Asszony, az fog élni, aki élni akar.
Hagyj fel a förtelmes élvezetekkel, mert különben mindörökre meghalsz.
Ragadd el a démonoktól, akik szörnyûségesen összeégetik majd, e testet, amelyet Isten formált ki, és lelket lehelt belé.
A fáradtság megemészt, jöjj, és üdülj fel a magány áldott forrásainál; jöjj, igyál a sivatagba rejtett kutakból, amelyek vize az égre szökellik.
Aggódó lélek, jöjj, szerezd meg, amire vágytál!
Örömre szomjas lélek, jöjj, és ízleld meg az igazi örömöket: a szegénységet, a lemondást, a magunkról való megfeledkezést, egész lényünk feladását Isten kebelében.
Krisztus ellensége és holnap kedvese, jöjj Hozzá.
Jöjj te, aki kerestél, és azt fogod mondani: "Megtaláltam a szerelmet!"
Azalatt mintha Thaisz távoli dolgokon elmélkedett volna.
- Szerzetes - szólalt meg végre -, ha lemondok élvezeteimrõl, és bûnbánatot tartok, vajon az égben csakugyan újjászületek érintetlen testtel és teljes szépségemben?
- Thaisz, az örök életet hozom neked.
Higgy nekem, mert amit hirdetek, az igaz.
- És ki áll jót érte, hogy igaz?
- Dávid és a próféták, a Szentírás és a csodák, amelyeknek tanúja leszel.
- Szerzetes, szívesen hinnék neked. Mert bevallom, nem találtam meg a boldogságot ezen a világon.
Sorsom szebb volt egy királynéénál, és az élet mégis nagyon sok szomorúságot és keserûséget hozott nekem, és íme, most már végtelenül kifáradtam.
Minden nõ irigyli sorsomat, én pedig sokszor irigylem annak az öreg, fogatlan nõnek a sorsát, aki kiskoromban mézeskalácsot árult a város egyik kapuja alatt.
Bizony, nagyon sokszor eszembe jutott már, hogy csak a szegények jók, boldogak, áldottak, és nagy gyönyörûség lehet alázatosan és kisszerûen élni.
Szerzetes, felkavartad lelkem hullámait, és felszínre hoztad azt, ami lent aludt a mélyben.
Mit higgyünk, ó, jaj, és mit tegyünk, és mi az élet?
Mialatt Thaisz így beszélt, Paphnutíus átszellemült; arcát mennyei öröm árasztotta el.
- Ide hallgass - mondta -, nem léptem be egyedül a házadba.
Valaki velem jött. Valaki, aki most is itt áll mellettem.
Nem láthatod, mert szemed nem méltó még arra, hogy szemlélhesd; de nemsokára meglátod elbûvölõ fényében, és akkor azt mondod majd: "Csak õ érdemes a szeretetre!"
Az imént, ha nem teszi kedves kezét szememre, ó, Thaisz, talán bûnbe esem veled, mert hiszen én is csupa gyöngeség és zavar vagyok.
De Õ megmentett mindkettõnket; éppolyan jó, mint amilyen hatalmas, és a neve: Megváltó.
Dávid és Szibilla megígérte a világnak, bölcsõjében pásztorok és három királyok imádták, a farizeusok keresztre feszítették, szent asszonyok sírba tették, az apostolok kinyilatkoztatták a világnak, a mártírok tanúságot tettek mellette.
És Õ az, aki megtudva, hogy félsz a haláltól, ó, asszony, idejön házadba, és megakadályozza azt, hogy meghalj.
Ugyebár, én Jézusom! Most megjelensz nekem e pillanatban, mint ahogy megjelentél Galileában az embereknek ama csodálatos napokban, amikor a csillagok, amelyek veled együtt szálltak alá a mennybõl, oly közel jöttek a földhöz, hogy az aprószentek megfoghatták õket kezükkel, amint anyjuk karjában játszadoztak Betlehemben?
Ugyebár, én Jézusom, a Te társaságodba vagyunk, és megmutatod nekem drága tested valóságát?
Ugyebár, ez a Te arcod, és a könny, amely orcádra hull, valóságos könny?
Igen, az örök igazságosság angyala felfogja majd, és ez lesz Thaisz lelkének váltsága.
Ugye, hogy itt vagy, én Jézusom?
És Jézusom, imádatra méltó ajkad megnyílik.
Beszélhetsz: beszélj, hallgatlak.
És te, Thaisz, boldog Thaisz!
Hallod-e, amint maga a Megváltó jön el, hogy az mondja neked... õ beszél most hozzád, nem én.
Az mondja: "Régóta kereslek már, ó, én eltévedt bárányom!
Ne fuss többé elõlem.
Hadd fogjalak meg kezemmel, szegény kicsikém, vállamon viszlek mennyei juhakolba.
Jöjj, Thaiszom, jöjj, és sírj velem!"
És Paphnutius elragadtatással szemében, térdre borult.
Akkor Thaiszmeglátta a szent ember arcán az élõ Jézus visszfényét.
- Ó, gyermekkorom elszállt napjai - zokogta Thaisz.
- Ó, Ahmesz, drága, szelíd atyám! Jóságos Szent Theodorosz, miért is nem haltam meg fehér köpenyed alatt, amikor magaddal vittél hajnalban, és még üde voltam a keresztvíztõl.
Paphnutius feléje lépett, és így kiáltott fel:
- Téged megkereszteltek!...
Ó, mennyei Bölcsesség!
Ó, Gondviselés!
Ó, Jóságos Isten!
Most már megértem a hatalmat, amely hozzád vonzott.
Most már tudom, mi tett oly drágává és széppé a szememben.
A keresztvíz titokzatos ereje hagyatta el velem Isten árnyékát, amelyben éltem, hogy megkeresselek e világ mérgezett levegõjében.
Bizonyára homlokomra hullott egy csepp, egy csepp a vízbõl, amely mosta testedet.
Jöjj, nõvérem, és fogadd el fivéredtõl a béke csókját.
És a szerzetes ajkával megérintette a kurtizán homlokát.
Azután elhallgatott, hogy Isten beszéljen, és a nimfák barlangjában nem lehetett mást hallani, mint Thaisz zokogását, amint az élõvizek zúgásával elegyedett.
Csak sírt, és le sem törölte könnyeit, amikor két fekete rabszolganõ jött ruhákkal, illatszerekkel és koszorúkkal.
- Milyen rosszkor sírtam - mondta Thaisz, és mosolyogni próbált.
- A könnyektõl vörös lesz a szemem, és tönkremegy az arcbõr, pedig ma este barátaimnál vacsorázom, és szép akarok lenni, mert lesznek ott nõk is, akik arcomon a fáradtság jeleit lesik.
Ezek a rabszolganõk azért jönnek, hogy felöltöztessenek.
Vonulj vissza, atyám, hadd végezzék munkájukat.
Ügyesek és tapasztaltak; sokat is fizettem értük.
Látod ezt, akinek nagy aranygyûrûi vannak, és úgy mutogatja fehér fogait?
A prokonzul feleségétõl szöktettem meg.
Paphnutius elsõ gondolata az volt, hogy teljes erejébõl tiltakoznia kell az ellen, hogy Thaisz elmenjen a vacsorára.
De miután elhatározta, hogy okos lesz, megkérdezte, kik lesznek azok, akikkel összejön.
Thaisz azt felelte, hogy a vendéglátó öreg Cotta, a hajóhad prefektusa, Nikiász és más filozófusok, akik szeretnek vitatkozni, Kallikratész, a költõ, továbbá Szerapisz fõpapja meg a gazdag fiatalemberek, akik fõképp lóidomítással foglalkoznak, és végül nõk, akikrõl nincs mit mondani, és egyetlen jó tulajdonságuk, hogy fiatalok.
Ekkor a szerzetes hirtelen ihlettel igent szólt:
- Csak menj el közéjük!
Menj!
De én nem hagylak el.
Veled megyek erre a lakomára, és oldalad mellett leszek, anélkül hogy egy szót is szólnék.
Thaisz felkacagott.
És mialatt a két fekete szolga ott sürgölõdött körülötte, így kiáltott fel:
- Mit fognak szólni, ha azt látják, hogy egy szerzetes a szeretõm?
A LAKOMA
Amikor Thaisz Paphnutius kíséretében belépett lakomázó terembe, a legtöbb vendég már ott heverészett a kereveteken a patkó alakú asztal mellett.
Az asztalon ragyogó edények csillogtak, közepén lapos ezüstmedence állt, szélein négy szatír emelkedett; tömlõt tartottak, s abból a fõtt halakra ömlött a só lé, amelyben úszkáltak.
Thaisz beléptekor mindenfelõl kiáltások hangzottak el.
- Üdv a Kháriszok nõvérének!
- Üdv a hallgató Melpomenének, akinek tekintete mindent kifejez!
- Üdv az istenek és emberek kedvencének!
- Annak, akit annyian kívánnak!
- Annak, aki a szenvedést és a gyógyulást adja!
- Rakotisz gyöngyének!
- Alexandria rózsájának!
Thaisz türelmetlenül várta, míg elhömpölyög a dicséretek áradata; majd így szólt Cottához, a házigazdához:
- Lucius, egy sivatagbeli szerzetest hozok magammal.
Paphnutiust, Antinoéapátját; nagy szent, szavai égetnek, mint a tûz.
Lucius Aurelius Cotta, a hajóhad prefektusa felemelkedett:
- Üdvöz légy, Paphnutius, ki a keresztény vallás híve vagy.
Magam is bizonyos tiszteletet érzek e hit iránt, amely ma már a császárunk vallása.
Az isteni Konstantin hitsorsosaidat a legelsõ rangra emelte a birodalom barátai közt.
A latin bölcsességnek valóban be kellett bocsátania már Krisztusodat Pantheonunkba.
Õseink elve, hogy minden istenben van valami isteni.
De hagyjuk ezt.
Igyunk és örvendezzünk, amíg még van rá idõ.
Így beszélt az öreg Cotta, derûs nyugalommal.
Éppen most vizsgált meg egy új hadihajómintát, és befejezte a Karthágóiak története címû mûvének hatodik könyvét.
Biztos lévén benne, hogy nem vesztegette el napját, elégedett volt magával és az istenekkel.
- Paphnutius - tette hozzá -, itt több szeretetre méltó embert találsz: itt van Hermodorosz, Szerápisz fõpapja, itt vannak a filozófusok: Dórion, Nikiász és Zénothémisz, Kallikratész, a költõ, az ifjú Khereiosz és az ifjú Arisztobülosz, mindkettõ egy kedves ifjúkori barátom fia; és mellettük Philina Drozéval, akiknek szépsége minden dicséretet megérdemel.
Nikiász megölelte Paphnutiust, és a fülébe súgta:
- Figyelmeztettelek, testvér, hogy Venus hatalmas.
Õ az, akinek szelíderõszaka idehozott akaratod ellenére.
Ide hallgass, te igen jámbor ember vagy; de ha nem ismered el, hogy õ az istenek anyja, romlásod bizonyos.
Tudd meg, hogy Melanthiosz, az öreg matematikus mindig azt mondogatta: "Venus segítsége nélkül nem tudnám levezetni a háromszög tulajdonságait."
Dórion, aki már néhány perce nézegette az újonnan érkezettet, hirtelen összecsapta kezét, és csodálkozva kiáltott fel:
- Õ az, barátaim!
Ez a tekintet, ez a szakáll, ez a tunika: igen, ez õ!
A színházban találkoztam vele, mialatt Thaiszunk isteni karját mutogatta.
Dühösen hadonászott, és tanúja vagyok, hogy erõs dolgokat mondott.
Becsületes ember; rettentõen meg fogja mosni a fejünket; ékesszólása iszonyú.
Ha Márk a keresztények Platónja, Paphnutius a Démoszthenészük.
Epikurosz, kicsiny kertjében, sosem hallott ehhez hasonlót.
Ezalatt Philina és Drozé tekintetével majd felfalta Thaiszt.
Thaisz szõkehajában kékeslila ibolyákból font koszorút viselt, amelynek minden virága, halványabb színben, szemének színére emlékeztetett, úgyhogy a virágok olyanok voltak, mint homályos tekintetek, és a szemek, mint csillogó virágok.
Ez volt ennek a nõnek a tehetsége: minden élt rajta, minden lélek és harmónia volt.
Mályvaszínû, ezüsttel átszõtt ruhája hosszú redõiben csaknem szomorú báj lakott, és nem vidította sem karkötõ, sem nyakék, öltözetének fényét meztelen karja adta meg.
Két barátnõje akaratlanul is megcsodálta Thaisz ruháját és hajviseletét, de nem szólt errõl egy szót sem.
- Milyen szép vagy! - mondta Philina.
- Akkor sem lehettél szebb, amikor idejöttél Alexandriába.
Pedig anyám, aki emlékszik rá, hogy látott akkoriban, azt mondja, kevés nõ érdemelte meg, hogy összehasonlítsák veled.
- Ki ez az új hódolód, akit elhoztál magaddal? - kérdezte Drozé.
- Különös, vad arckifejezése van.
Ha volnának elefántpásztorok, biztosan így néznének ki.
Hol találtál, Thaisz, ilyen vad barátot?
Talán a trogloditák közt, akik a földben laknak és mocskosak a Hadész füstjétõl?
De Philina ujját Drozé szájára tette:
- Hallgass, a szerelem titkait titokban kell tartani, és tilos dolog azokat megismerni.
Ami engem illet, én bizony inkább csókolóznék a füstölgõ Etnával, mint ezzel az emberrel.
De a mi édes Thaiszunknak, aki szép és imádni való, mint az istennõk, minden imádságot meg kell hallgatnia, nemcsak a szeretetre méltó emberekét, mint nekünk.
- Vigyázzatok magatokra - felelt Thaisz.
- Ez a ember mágus és varázsló.
Meghallja a halkan kimondott szavakat, sõt még a gondolatokat is.
Kitépi szíveteket, mialatt alusztok; helyébe szivacsot tesz, és holnap, amikor vizet isztok, megfulladtok.
A két nõ elsápadt, Thaisz hátat fordított nekik, és leült egy kerevetre Paphnutius mellé.
Cotta jóakaratú és parancsoló hangja hirtelen úrrá lett a bizalmasabb beszélgetéseken.
- Barátaim, foglaljatok hát helyet!
Rabszolgák, töltsetek mézes bort!
Majd a házigazda serlegét emelte:
- Igyunk mindenekelõtt Constantiusra és a birodalom üdvére.
A haza elõbbre való mindennél, még az isteneknél is, mert hiszen azokat is magába foglalja.
Minden vendég ajkához emelte a teli serlegét.
Csak Paphnutius nem ivott, mert Constantius üldözte a niceai hitvallást, és mert a keresztények hazája nem e világról való.
Dórion, mintán ivott, ezt mormolta:
- A haza, mi az?
Folyó, amely elfolyik.
A partok változnak, és a hullámok szünet nélkül megújulnak.
- Tudom, Dórion - szólt a hajóhad prefektusa -, hogy nem sokat adsz a polgári erényekre, és úgy véled, a bölcsnek a közügyektõl távol kell élnie.
Én viszont azt hiszem, hogy becsületes embernek semmit sem kell jobban óhajtania, mint azt, hogy nagy tisztségeket töltsön be az Államban.
Milyen szép dolog is az Állam!
Hermodorosz, Szerápisz fõpapja vette át a szót:
- Dórion az imént azt kérdezte: mi a haza?
Azt felelem neki: a haza az istenek oltára és az õsök sírja.
Az embert az emlékek és reménységek közössége teszi állampolgárrá.
Az ifjú Arisztobülosz félbeszakította Hermodorosz beszédét:
- Kasztorra mondom, gyönyörû lovat láttam ma.
Demophóné.
Szikár feje van, kicsi a hátsó pofája, és combjai nagyszerûek.
Magasan és büszkén hordja a fejét, mint egy kakas.
De az ifjú Khereiosz megrázta a fejét:
- Nem is olyan jó az a ló, mint ahogy mondod, Arisztobülosz.
Keskeny a patája. Csüdje csaknem földet ér, és nemsokára lesántul.
Folytatták még vitájukat, amikor Drozé felsikoltott:
- Jaj!
Majdnem lenyeltem egy szálkát, hosszabb és hegyesebb volt, mint egy tõr.
Szerencsére még idejében ki tudtam húzni a torkomból.
Az istenek szeretnek engem!
- Nem azt mondtad, Drozé, hogy az istenek szeretnek téged?  kérdezte mosolyogva Nikiász.
Eszerint tehát az istenek is osztoznak az emberek gyengéiben.
Aki szeret, abban feltételezhetõen bizonyos belsõ hiányérzet van. A szeretet árulja el a emberek gyengeségét.
A szeretet, amelyet Drozé iránt éreznek az istenek, nagy bizonyítéka tökéletlenségüknek.
Ezekre a szavakra Drozé erõsen dühbe gurult:
- Nikiász, amit mondsz, ostobaság, és semmi köze ahhoz, amit én mondtam.
Különben is, olyan a természeted, hogy nem érted meg azt, amit mondanak neked, és értelmetlen szavakkal felelsz.
Nikiász tovább mosolygott.
- Csak beszélj, beszélj, Drozém.
Akármit mondsz, az ember mindig hálás neked, ha kinyitod a szájad.
A fogaid olyan szépek!
Ebben a pillanatban egy hanyagul öltözött, lassú járású és emelt fejû aggastyán lépett be a terembe, nyugodt tekintettel nézett szét a vendégeken.
Cotta intett neki, hogy foglaljon helyet mellette, a saját kerevetén.
- Eukritosz - mondta -, légy üdvözölve!
Vajon ebben a hónapban is írtál egy új filozófiai értekezést?
Ha jól számolok, ez már a kilencvenkettedik, amely attikai kézzel vezetett nílusi nádvesszõdbõl fakad.
Eukritosz fehér szakállát simogatva így felelt:
- A fülemüle azért van, hogy énekeljen, én pedig azért, hogy dicsérjem a halhatatlan isteneket.
DÓRION: Üdvözöljük tisztelettel Eukritoszban az utolsó sztoikust.
Komoly és fehér alakja úgy emelkedik ki közülünk, mint az õsök képmása!
Magányos az embertömegben, és szavakat hallat, amelyeket meg nem értenek.
EUKRITOSZ: Tévedsz, Dórion.
Az erény filozófiája nem hal ki ezen a világon.
Számos tanítványom van, Alexandriában, Rómában és Konstantinápolyban.
A rabszolgák közt és a Cézárok rokonai közt még sok akad, aki tud uralkodni magán, tud szabadon élni, és a dolgoktól való függetlenségben élvezni a végtelen boldogságot.
Sokan felélesztik magukban Epiktétoszt és Marcus Aureliust.
De ha igaz volna is, hogy az erény mindörökre kihalt ezen a földön, mennyiben érinthetné az én boldogságomat, minekutána nem tõlem függ, hogy fennmarad-e, vagy pedig elvész?
Csak a bolondok helyezik boldogságukat rajtuk kívül álló dolgokba, Dórion.
Én nem akarok semmi mást, mint amit az istenek akarnak, és mindazt akarom, amit õk.
Ily módon hasonlatossá válok hozzájuk, és osztozom csalhatatlan elégedettségükben.
Ha az erény elvész, beléegyezem, hogy elvesszen, és ez a beleegyezés éppoly örömmel tölt el, mint eszem vagy bátorságom legfõbb erõkifejtése.
Bölcsességem mindenben az isteni bölcsességet fogja másolni, és a másolat értékesebb lesz az eredetinél; mert több gondba került és nagyobb munkába.
NIKIÁSZ: Értlek.
Te azonosítod magadat a mennyei Gondviseléssel.
De ha az erény nem más, mint az erõfeszítés, Eukritosz, és az a feszültség, amely által Zénón tanítványai állítólag az istenekhez lesznek hasonlatosak, akkor az a béka, amely felfújja magát, hogy akkora legyen, mint az ökör, a sztoicizmus remekmûvét valósítja meg.
EUKRITOSZ: Nikiász, te gúnyolódsz, és mint mindig, kitûnõen tréfálkozol.
De ha az ökör, amelyrõl beszélsz, valóban isten, mint Ápisz és mint az a föld alatti ökör, amelynek fõpapját látom itt, és ha a béka, bölcs sugalmazásra, csakugyan eléri nagyságban, vajon nem lesz-e akkor erényesebb az ökörnél, és vajon megtagadhatod-e tiszteleted egy ennyire hõs lelkû kis állattól?
Négy szolga még sörtéivel borított vaddisznót tett az asztalra.
Pástétomból készült malacok vették közül, mintha szopni akarnának, jelezve, hogy emse.
Zénothémisz a szerzetes felé fordult:
- Barátaim, egy vendég önként csatlakozott hozzánk.
Váratlan vendégünk a jeles Paphnutius, aki csodálatos életet él a pusztaságban.
COTTA: Mondd úgy, Zénothémisz: õt illeti meg az elsõ hely, mert hívatlanul érkezett.
ZÉNOTHÉMISZ: És ezért, kedves Lucius, különös barátsággal kell fogadnunk, és keresnünk kell, mi s legkellemesebb a számára.
Mármost bizonyos, hogy az ilyen embert kevésbé érdekli a húsok párája, mint a szép gondolatok illata.
Kétségkívül azzal szerzünk neki örömet, ha a beszédet az általa vallott hitre, keresztre feszített Jézus vallására tereljük.
Én a magam részérõl annál szívesebben vállalkozom erre, mert ez a tanítás rendkívül érdekel engem a benne foglalt allegóriák nagy száma és változatossága miatt.
Ha az ember megsejti a szellemet a betûk mögött, az mindig tele van igazsággal, és azt hiszem, a keresztények könyvei bõvelkednek isteni kinyilatkoztatásokban.
De nem tudnék, Paphnutius, hasonló dicsérett szólni a zsidók könyveirõl.
Ezeket nem Isten ihlette, amint õk mondják, hanem valami gonosz géniusz.
Jahve, aki tollba mondta azokat, egyike volt azoknak a szellemeknek, akik az alsóbb levegõt népesítik be, és a legtöbb bajt okozzák, amelyekben szenvedünk; de tudatlanságban és vadságban felülmúlta valamennyit.
Ezzel szemben az aranyszárnyú kígyó, amely a Tudás Fája köré tekerte kék spirálisait, tele volt fénnyel és szeretettel.
Ilymód elkerülhetetlenné vált a küzdelem e két hatalom között, a fény és a sötétség között.
Már a világ elsõ napjaiban kitört.
Isten alig tért nyugalomra, és Ádám, az elsõ ember és Éva, az elsõ asszony még boldogan és meztelenül élt a Paradicsomban, amikor vesztükre Jahve már elhatározta, hogy uralkodni fog rajtuk, és mindazokon a nemzedékeken, amelyeket Éva már nagyszerû lágyékában hordott.
Minthogy sem a körzõ, sem a lant nem volt birtokában, és egyformán nem ismerte sem a tudományt, amely parancsol, sem a mûvészetet, amely rábeszél, hát megrémítette a két szegény gyermeket alaktalan jelenésekkel, szeszélyes fenyegetésekkel és mennydörgéssel.
Ádám és Éva, amint Jahve árnyékát érezte magán, összebújt, és szerelmüket megkettõzte a félelem.
A kígyó megsajnálta, és elhatározta: felvilágosítja õket, hogy a tudomány birtokában ne essenek többé hazugságok áldozatául.
E vállalkozás ritka nagy okosságot igényelt, és az elsõ emberpár gyengesége csaknem reménytelenné tette.
A jóindulatú démon mégis megkísérelte.
Jahve tudta nélkül, aki ugyan azt állította, hogy mindent lát, de a valóságban nem volt valami átható tekintete, közeledett a két teremtményhez, és elbûvölte tekintetüket páncéljának fényével és szárnyainak ragyogásával.
Majd felkeltette bennük az értelem kíváncsiságát, mert testével szabályos ábrákat képzett, úgymint kört, ellipszist és spirált, amelyeknek csodálatos tulajdonságait a görögök óta ismerjük.
Ádám Évánál jobban eltûnõdött ezeken az ábrákon.
De amikor a kígyó beszélni kezdett, és a legmagasabb igazságokat kezdte elõadni, azokat, amelyeket nem lehet bebizonyítani, kénytelen volt azt tapasztalni, hogy a vörös agyagból alkotott Ádám túlságosan nyers természet ahhoz, hogy megértse ezeket a bonyolult ismereteket. Éva viszont, gyengédebb és érzékenyebb lévén, könnyen befogadta azokat.
Ezért a kígyó csak Évával beszélt, férje távollétében, hogy õt avassa be elsõnek...
DÓRION: Engedd meg, Zénothémisz, hogy itt megállítsalak.
A mítoszban, amelyet elmesélsz, mindjárt felismertem Pallasz Athéné és az óriások harcának egy epizódját.
Jahve nagyon hasonlít Tüphónra, és Pallasz Athénét az athéniak kígyóval az oldalán ábrázolják.
De amit mondasz, kételyt ébresztett bennem a kígyó jóhiszemûségére vagy pedig értelmességére vonatkozólag.
Ha valóban a bölcsesség birtokában volt, vajon rábízta volna azt egy gyenge kis nõi fejre, amely képtelen magába fogadni?
Inkább azt hiszem, hogy a kígyó is, mint Jahve, tudatlan és hazug volt és azért választotta ki Évát, mert õt könnyû volt elcsábítani, és mert Ádámról több értelmet és megfontoltságot tételezett fel.
ZÉNOTHÉMISZ: Tudd meg, Dórion, hogy nem megfontolás és az értelem, hanem az érzelem segítségével jutunk el a legmagasabb és legtisztább igazságokhoz.
Éppen ezért a nõk, akik rendszerint kevésbé megfontoltak, de érzékenyebbek a férfiaknál, könnyebben emelkednek fel az égi dolgok megismeréséhez.
Bennük megvan a prófétálás adománya, és nem ok nélkül történik, hogy a lantos Apollónt és a Názáreti Jézust sokszor bõ redõjû, nõi ruhákban ábrázolják.
Az oktató kígyó tehát bölcs volt, akármit is mondasz, Dórion, amikor a felvilágosítás mûve számára a durva Ádám helyett a tejnél és a csillagoknál fehérebb Évát szemelte ki.
Éva tanulékonyan hallgatta, hagyta, hogy odavezessék a Tudás Fájához, amelynek ágai az égig értek, és amelyet harmatként az isteni szellem fürösztött.
Ezt a fát olyan levelek fedték, amelyek a jövendõ emberek valamennyi nyelvén beszéltek, és egybehangzó szavuk tökéletes harmóniába olvadt.
A fa bõséges gyümölcsei azoknak a beavatottaknak, akik megkóstolták, az ásványok, a kövek, növények ismeretét ajándékozták, valamint a fizikai és erkölcsi törvényeket; de minthogy ezek lángoló gyümölcsök voltak, akik féltek a szenvedéstõl és a haláltól, nem merték ajkukhoz venni.
Mármost Éva, miután engedelmesen meghallgatta a kígyó oktatásait, felemelkedett a hívságos félelmek fölé, és meg óhajtotta ízlelni a gyümölcsöket, amelyek Isten megismeréséhez segítenek.
De hogy Ádám, akit szeretett, ne legyen alsóbbrendû nála, õt is kézen fogta, és odavezette a csodálatos fához.
Majd leszakított egy égõ almát, beleharapott, s azután odanyújtotta társának.
Szerencsétlenségére Jahve, aki éppen a kertben sétált, rajtakapta õket, és látva, hogy tudókká váltak, rettenetes dühre gerjedt.
Különösen olyankor volt félelmetes, amikor féltékenység fogta el.
Összeszedte minden erejét, és olyan zajt támasztott az alsóbb levegõben, hogy a két törékeny lény megrémült.
A gyümölcs kihullott a férfi kezébõl, és a nõ a szerencsétlen ember nyakába borulva így szólt: "Nem akarok tudni, hanem szenvedni akarok veled együtt."
A diadalmas Jahve Ádámot s Évát és minden ivadékukat továbbra is ostobaságban és rémületben tartotta.
Mûvészete, amely mindössze abból állt, hogy durva természeti tüneményeket tudott gyártani, gyõzedelmeskedett a zenéhez és geometriához értõ kígyó tudományán.
Az embereket igazságtalanságra, tudatlanságra és kegyetlenségre tanította, és a rosszat tette uralkodóvá a földön.
Üldözte Káint és fiait, mert szorgalmasak voltak; kiirtotta a filiszteusokat, mert orfikus költeményeket és aesopusi meséket költöttek.
Engesztelhetetlen ellensége lett minden tudománynak és szépségnek, és az emberi nem sok évszázadon át vezekelt vérrel és könnyel a szárnyas kígyó vereségéért.
Szerencsére akadtak a görögök közt finom elmék, mint Püthagorasz és Platón, akik lángelméjük segítségével ismét megtalálták az ábrákat, és az eszméket, amelyekre Jahve ellensége hasztalan próbálta megtanítani az elsõ nõt.
A kígyó szelleme lakozott bennük; ezért tisztelik az athéniak, amint Dórion is mondja, a kígyót.
Végül pedig a legutóbbi idõkben megjelent emberi alakban három égi szellem, Jézus, Baszilidész és Valentinosz, akiknek megadatott, hogy leszakítsák a legragyogóbb gyümölcsöket a Tudás ama Fájáról, amelynek gyökerei átjárják a földet, és ormát a mennyekben hordja.
Mindezt azért mondom, hogy megbosszuljam a keresztényeket, akiknek nagyon sokszor a rovására írják a zsidók tévedéseit.
DÓRION: Ha jól értettelek, Zénothémisz, három csodálatos férfiú, Jézus, Baszilidész és Valentinos felfedezték azokat a titkokat, amelyek rejtve maradtak Püthagorasz, Platón és valamennyi görög bölcs elõtt, beleértve az isteni Epikuroszt is, aki pedig megszabadította az embereket minden hiábavaló félelemtõl.
Nagyon leköteleznél, ha elmondanád, mi módon jutott ez a három halandó olyan ismeretekhez, amelyeket a bölcsek elmélkedése nem tudott megközelíteni.
ZÉNOTHÉMISZ: Meg kell tehát ismételnem, Dórion, hogy a tudomány és az elmélkedés csak elsõ foka a megismerésnek, és csak az eksztázis vezet el az örök igazságokhoz.
HERMODOROSZ: Igazad van, Zénothémisz, a lélek eksztázissal táplálkozik, mint a tücsök harmattal.
De még helyesebb, ha azt mondjuk: csak a szellem képes teljes elragadtatásra.
Mert az ember három részbõl áll: anyagi testbõl, finomabb, de még mindig anyagi lélekbõl és romolhatatlan szellembõl.
Amikor a szellem, eltávozva a testbõl, mint egy palotából, amelyet hirtelen visszaad a hallgatásnak és a magánynak, majd átrepülve lelkének kertjein, végül is Isten elé járul, akkor egy elõlegezett halál, vagyis inkább jövendõ élet gyönyöreit élvezi, mert meghalni annyi, mint élni, és ebben az állapotban, amely immár isteni tisztaság részese, birtokába jut mind a végtelen örömnek, mind a feltétlen tudománynak.
Belép az egységbe, ami minden.
Tökéletes lesz.
NIKIÁSZ: Ez csodálatos. De õszintén megvallva, Hermodorosz, nem látok különbséget a minden és a semmi között.
Még a szavak is hiányoznak, úgy látszik, ahhoz, hogy meg tudjuk különböztetni.
A végtelen teljesen olyan, mint a semmi: mindegyikük felfoghatatlan.
Nézetem szerint a tökéletesség nagyon sokba kerül: az ember egész lényével fizet érte, és hogy elérjük, meg kell szûnnünk létezni.
Ez alól a balszerencse alól még Isten sem mentes, amióta a filozófusok fejükbe vették, hogy tökéletesítik Õt.
Ezek után, ha nem tudjuk, mit tesz az: nem lenni, akkor azt sem tudhatjuk tulajdonképpen, mit tesz az: lenni.
Nem tudunk semmit.
Azt mondják, lehetetlenség, hogy az emberek egyetértsenek.
Én inkább azt mondom, éppen ellenkezõleg, vitánk minden zaja ellenére, az lehetetlenség, hogy végül is ne értsenek egyet, amikor egymás mellett fekszenek, eltemetve ellentmondásaik súlya alatt, amelyeket egymásra dobáltak, mint az óriások Osszára Pékunt.
COTTA: Nagyon szeretem a filozófiát, és szabad óráimban szívesen foglalkozom vele.
De csak Cicero mûveibõl értem meg igazán.
Rabszolgák, töltsetek mézes bort!
KALLIKRATÉSZ: Íme, milyen különös! Ha nem ittam még, azokra az idõkre gondolok, amikor a tragikus költõk ott ültek a jó zsarnokok asztala mellett, és összeszalad szájamban a nyál.
De mihelyt megízleltem ezt a kitûnõ bort, amelyet oly bõségesen töltesz nekünk, ó, nagylelkû Lucius, akkor csak polgárháborúkra és hõsi párviadalokra gondolok.
Pirulok, hogy ilyen dicstelen korban kell élnem, a szabadságot idézem fel, és képzeletemben véremet ontom az utolsó rómaiakkal Philippi mezején.
COTTA: A Köztársaság hanyatlása idején õseim Brutusszal együtt estek el a szabadságért.
De kétes, hogy vajon az, amit õk a római nép szabadságának neveztek, valójában nem azt jelentette-e, hogy õk maguk kormányozhatták a népet.
Nem tagadom, hogy a szabadság egy nemzet legfõbb kincse.
De minél tovább élek, annál inkább meggyõzõdöm arról, hogy csak erõs kezû kormány biztosíthatja a polgárok számára a szabadságot.
Negyven éven át a legmagasabb állami tisztségeket töltöttem be, és a hosszú tapasztalat arra tanított, hogy a népet akkor nyomják el, amikor a hatalom gyönge.
Éppen ezért azok, akik, mint a réthorok, a kormányzat gyengítésére törekszenek, gyalázatos vétket követnek el.
Bár az egy egyén akarata olykor gyászos módon érvényesül, népszavazás viszont minden elhatározást lehetetlenné tesz.
Mielõtt a felséges római béke beborította földet, a népek csak akkor voltak boldogok, ha értelmes zsarnok uralkodott rajtuk.
HERMODOROSZ: Ami engem illet, Lucius, én bizony azt hiszem, hogy egyáltalán nincs jó kormányforma és nem is fognak sosem olyant kitalálni, miután elmés görögök, akik annyi szerencsés formát eszeltek ki, ezt az egyet hasztalan keresték.
Ebben a tekintetben még csak reménykednünk sem szabad ezentúl.
Bizonyos jelekbõl fel lehet ismerni, hogy a világ tudatlanságba és barbárságba készül merülni.
Megadatott nekünk, Lucius, hogy jelen legyünk a civilizáció rettenetes haláltusájánál.
Mindabból a gyönyörûségbõl, amelyet az értelem, a tudomány és az erény szerzett, nekünk nem maradt más, mint az a kegyetlen öröm, hogy meghalni látjuk magunkat.
COTTA: Bizonyos, hogy az éhínség és a barbárok vakmerõsége félelmetes csapások.
De jó hajóhaddal, jó sereggel és jó pénzügyekkel....
HERMODOROSZ: Miért áltassuk magunkat?
A haldokló birodalom könnyû zsákmánya barbároknak.
Nemsokára részeg vadak rabolják ki a városokat, amelyeket a görög géniusz és a latin türelem épített.
Nem lesz többé sem mûvészet, sem tudomány a földön.
Az istenek szobrait ledöntik a templomokban és a lelkekben.
A szellem éjszakája és a világ halála következik.
Hogyan is hihetné az ember, hogy a szarmaták szellemi munkával fognak foglalkozni, hogy a germánok a zenét és a filozófiát mûvelik, hogy a kvádok és a markomannok imádják a halhatatlan isteneket?
Nem!
Minden hanyatlik és összeomlik.
Az a vén Egyiptom, amely a világ bölcsõje volt, lesz a sírboltja is; Szerápisz, a halál istene, fogja fogadni a halandók utolsó imádatát, és én leszek az utolsó isten utolsó papja.
Ebben a pillanatban egy különös ember emelte fel az ebédlõterem függönyét, és a vendégek egy kis púpost láttak maguk elõtt, akinek kopasz koponyája csúcsban végzõdött.
Ázsiai módra kék tunikát viselt, és lába körül a barbárok szokása szerint vörös bugyogót hordott, amelyet aranycsillagok tarkítottak.
Paphnutius felismerte benne Marcust, az ariánust, és attól való féltében, hogy mindjárt lesújt rájuk a villám, feje fölé emelte kezét, és elsápadt a rémülettõl.
Amit e démonok lakomáján nem ért el sem a pogányok istenkáromlása, sem a filozófusok rettentõ tévedése: az eretnek puszta jelenléte megingatta bátorságát.
Menekülni akart, de amikor tekintete találkozott Thaiszéval, hirtelen megnyugvás szállt belé.
Olvasott a kiválasztott nõ lelkében, és megértette, hogy Thaisz, aki szent lesz, máris védelmezi.
Megragadta Thaisz ruhájának szegélyét, és magában az Üdvözítõ Jézushoz imádkozott.
Hízelgõ moraj fogadta annak a jövetelét, akit a keresztények Platónjának neveztek.
Hermodorosz szólította meg elõször:
- Igen jeles Marcus, örvendezve látunk magunk közt, és igazán azt lehet mondani, hogy a legjobbkor jössz.
A keresztények tanaiból nem ismerünk többet annál, amit nyilvánosan tanítanak.
Márpedig bizonyos, hogy egy olyan filozófus, mint te, nem hiheti azt, amit a köznép hisz, és vágyunk megtudni véleményedet az általad vallott hit legfõbb titkaira vonatkozólag.
A mi kedves Zénothémiszünk, aki, mint tudod, rajong a jelképekért, az imént a jeles Paphnutiustól a zsidók könyvei felõl tudakozódott.
De Paphnutius nem felelt neki, és ez nem is lephet meg bennünket, minthogy vendégünk hallgatást fogadott. Isten lepecsételte nyelvét a sivatagban.
De te, Marcus, aki szót vittél a keresztények zsinatain, sõt, isteni Konstantin tanácsában is, te, ha kedved tartja, kielégítheted kíváncsiságunkat, és kinyilatkoztathatod elõttünk a filozófiai igazságokat, amelyek a keresztények meséiben rejlenek.
Ugyebár, az elsõ ezek közt az igazságok közt amaz Egy Isten létezése, akiben a magam részérõl szilárdan hiszek.
MARCUS: Igen, tiszteletre méltó testvéreim, hiszek Egy Istenben, akit nem nemzettek, aki egyedül örökkévaló és minden dolgok kezdete.
NIKIÁSZ: Tudjuk, Marcus, hogy Istened teremtette a világot.
Ez mindenesetre nagy válság lehetett életében.
Hiszen már egy öröklét óta létezett, mielõtt rászánta magát erre a cselekedetre.
De ha igazság akarok lenni, el kell ismernem, hogy helyzete csakugyan kényes volt.
Hogy tökéletes maradjon, tétlennek kellett lennie, viszont ha be akarta bizonyítani önmagának, hogy csakugyan létezik, akkor cselekednie kellett.
Te arról biztosítsz, hogy a cselekvésre határozta el magát.
El is hiszem neked, bár egy tökéletes Isten részérõl ez megbocsáthatatlan elhamarkodottság.
De mondd meg nekünk, Marcus, hogy látott a világ megteremtéséhez?
MARCUS: Azok, akik mint Hermodorosz és Zénothémisz, anélkül hogy keresztények volnának, birtokában vannak a megismerés alapelemeinek, tudják, hogy Isten nem teremtette a világot közvetlenül és közbenjáró nélkül.
Világra hozta egyszülött Fiát, aki minden dolgot megalkotott.
HERMODOROSZ: Helyesen beszélsz, Marcus; és Fiát egyaránt imádják Hermész, Mithrasz, Adonisz, Apollón és Jézus néven.
MARCUS: Nem volnék keresztény, ha más nevet adnék neki, mint Jézus, Krisztus és az Üdvözítõ nevét.
Õ Isten valóságos fia.
De nem örökkévaló, minthogy kezdete volt; azt gondolni, hogy fogantatása elõtt már létezett, olyan képtelenség, amelyet nyugodtan ráhagyhatunk a niceai barmokra és arra a makacs szamárra, aki túlságosan is hosszú ideig kormányozta az alexandriai egyházat Athanasius átkozott nevén.
Ezekre a szavakra Paphnutius halálsápadt lett, és kiverte a hideg verejték, de keresztet vetett, és megõrizte fenséges hallgatását.
Marcus folytatta:
- Nyilvánvaló, hogy az ostoba niceai hitvallás megtámadja az Egy Istenfelségét, amikor arra kényszeríti, hogy oszthatatlan tulajdonságait megossza saját emanációjával, a közvetítõvel, aki által minden dolog alkottatott.
Ne gúnyold tovább a keresztények igaz Istenét, Nikiász; tudd meg, hogy éppúgy, mint a mezõk liliomai, nem fon, nem szõ, nem dolgozik.
A mûves nem õ, hanem fia, Jézus, aki, miután megteremtette a világot, eljött, hogy megjavítsa munkáját.
Mert a teremtés nem lehetett tökéletes, és a rossz szükségképpen elegyedett benne a jóval.
NIKIÁSZ: Mi a jó és mi a rossz?
Egy pillanatra elhallgattak, s ezalatt Hermodorosz, kinyújtva karját az asztalkendõ fölött, egy korinthoszi ércbõl készült csacsira mutatott, amely két kosarat hordott, az egyikben fehér, a másikban fekete olajbogyókkal.
- Látjátok ezeket az olajbogyókat? - mondta.
- Szemünknek jólesik színük ellentéte, és örülünk, hogy ezek világosak, amazok pedig sötétek.
De ha az olajbogyók gondolkozni és beszélni tudnának, a fehérek ezt mondanák: jó, ha az olajbogyó fehér, rossz, ha az olajbogyó fekete; a fekete olajbogyók népe pedig megvetné a fehér olajbogyókét.
Mi helyesebben ítélhetünk, mert annyira fölöttük állunk, mint az istenek az emberek fölött.
Az ember számára, aki a dolgoknak csak egyik részét látja, a rossz, rossz; de Isten számára, aki mindent ért, a rossz is jó.
A csúfság kétségkívül csúf és nem szép; de ha minden szép volna, a Minden nem volna szép.
Jó tehát, hogy van rossz, amint bebizonyította a második Platón, aki nagyobb az elsõnél.
EUKRITOSZ: Beszéljünk erényesebben.
A rossz csakugyan rossz, nem a világszámára, amelynek megronthatatlan harmóniáját nem teszi tönkre, hanem a gonosz ember számára, aki cselekszi, pedig is kerülhetné.
COTTA: Jupiterre!
Ez helyes okoskodás!
EUKRITOSZ: A világ egy kiváló költõ tragédiája.
Isten, aki szerezte, mindnyájunknak kijelölte benne a szerepét.
Ha azt akarja, hogy koldus, herceg vagy sánta legyél, legjobb tehetséged szerint játszanod kell azt a szerepet, amelyet kijelölt.
NIKIÁSZ: Minden bizonnyal jó lesz, ha a tragédia sántája sántít, mint Héphaisztosz, jó lesz, ha az esztelen megkapja Ajax dührohamait, ha a vérfertõzõ nõ felújítja Phaedra vétkét, ha az áruló elárulja hazáját, ha a csaló hazudik, ha a gyilkos öl, és mikor a darab véget ér, valamennyi szereplõnek: a királyoknak, az igaz embereknek, a véres zsarnokoknak, a kegyes szüzeknek, a szemérmetlen feleségeknek, a nagylelkû polgároknak és a gyáva orgyilkosoknak egyformát gratulál majd a költõ.
EUKRITOSZ: Eltorzítod gondolatomat; Nikiász, és a szép leányból ocsmány Gorgót csinálsz.
Sajnállak, hogy nem ismered az istenek természetét, az igazságosságot és az örök törvényeket.
ZÉNOTHÉMISZ: Én a magam részérõl hiszek a jó és a rossz valóságában, barátaim.
De meggyõzõdésem szerint nincsen olyan emberi tett, ha akár Júdás csókja is, hogy ne hordozná magában a megváltás csíráját.
A rossz is hozzájárul az emberek végsõ üdvéhez, és ennyiben a jóból következik, és részes a jó érdemeiben.
Ezt fejezik ki oly csodálatosan a keresztények ama vörös hajú ember mítoszával, aki csókkal árulta el Mesterét, és ezzel a cselekedetével biztosította az emberek üdvét.
Ezért úgy érzem, hogy nincs igazságtalanabb és hiábavalóbb dolog, mint az a gyûlölet, amellyel Pálnak, a sátorkészítõnek egyes tanítványai üldözik Jézus legszerencsétlenebb apostolát, és nem gondolnak arra, hogy Iskariót csókja, amelyet Jézus elõre megmondott, saját tanúk szerint is szükséges az emberek megváltásához, és ha Júdás nem fogadja el az erszényt a harminc sékellel, akkor hazugságon érik az isteni bölcsességet, a Gondviselés csalatkozik, szándékai felborulnak, és a világ visszasüllyed a rosszba, a tudatlanságba, a halálba.
MARCUS: Az isteni Bölcsesség elõre látta, hogy Júdás, akinek szabadságában állt nem adni az áruló csókot, mégis adni fogja.
Ily módon Iskariót bûnét mintegy kõnek használta fel a Megváltás csodálatos épületéhez.
ZÉNOTHÉMISZ: Az imént úgy beszéltem veled, Marcus, mintha hinném, hogy a keresztre feszített Jézus vitte végbe az emberek megváltását, mert tudom, hogy a keresztények így hiszik, és belementem gondolatkörükbe, hogy jobban kiemelhessem azoknak a tévedését, akik úgy hiszik, hogy Júdás örökre elkárhozott.
De valójában Jézus nem több a szememben, mint Baszilidész és Valentinosz elõfutára.
Ami pedig a megváltás misztériumát illeti, elmondom nektek, ha érdekel benneteket egy kevéssé, hogyan ment valójában végbe a földön.
A vendégek jelt adtak, hogy szívesen meghallgatják.
A Ceres szent kosarait hordozó athéni szüzekhez hasonlatosan, tizenkét lány lépett be a terembe, fején gránátalmával teli kosarakkal, könnyed léptekkel, amelyek ütemét láthatatlan fuvola jelezte.
A kosarakat az asztalra tették, a fuvola elhallgatott, és Zénothémisz ilyképpen beszélt:
- Amikor Eunoia, Isten gondolata, megteremtett a világot, a földkormányzását az angyalokra bízta.
De ezek nem õrizték meg az urakhoz és parancsolókhoz méltó komolyságot.
Látván, hogy emberek leányai szépek, rajtuk ütöttek este a ciszternák szélén, és egyesültek velük.
E nászokból kegyetlen fajta sarjadt, amely igazságtalansággal és erõszakkal töltötte be a földet, és az út pora az ártatlanok vérét itta.
Erre a látványra Eunoiát végtelen fájdalom fogta el:
"Íme, mit tettem - sóhajtotta a világ fölé hajolva.
- Gyermekeim énhibámból keserû életbe merültek.
Szenvedésük az én bûnöm, és én vezekelni fogok.
De még Isten sem, aki csak általam gondolkozik, képes visszaadni nekik eredeti ártatlanságukat.
Ami megtörtént, megtörtént, és a teremtés mindörökre el van hibázva.
De legalább nem hagyom magukra teremtményeimet.
Ha már nem tehetem õket oly boldoggá, mint amilyen én vagyok, magamat olyan boldogtalanná tehetem, mint amilyenek õk.
Miután elkövettem azt a hibát, hogy testet adtam nekik, s az megalázza õket, magam is az övékhez hasonló testet öltök, és közéjük megyek."
Így szólván, Eunoia leszállt a földre, és egy tündarida méhében öltött testet.
Megszületett mint kicsiny és törékeny gyermek, és Heléna nevét kapta.
Kitéve az élet fáradalmainak, nemsokára növekedett kecsességben és szépségben, és a legkívánatosabb asszonnyá lett, mert azt óhajtotta, hogy halandó testben élje át a világ legocsmányabb bûneit.
A kéjvágyó és erõszakos férfiak tehetetlen prédájaként szökésre és házasságtörésre adta magát, hogy jóvátegyen minden erõszaktételt, minden házasságtörést, minden gyalázatot, és szépségével a népek romlására lett, hogy Isten megbocsáthassa a világmindenség bûneit.
És az Isteni Gondolat, Eunoia, sosem volt oly imádatra méltó, mint abban az idõben, amikor mint nõ, odadobta magát a katonáknak és pásztoroknak.
A költõk megsejtették isteni voltát, amikor oly nyugodtnak, oly fenségesnek és oly végzetesnek festették, és amikor ezt az invokációt intézték hozzá: "Ó, lélek, komoly és derûs, mint a tengerek nyugalma!"
Így sodródott bele Eunoia szánalomból a rosszba és a szenvedésbe.
Meghalt, és a lakedaimónok mutogatják a sírját, mert a kéj után a halált is meg kellett ismernie, meg kellett ízlelnie a keserû gyümölcsöket, amelyeket elvetett.
De kiszabadulván Heléna enyészetnek induló testébõl, egy másik nõi alakban öltött testet, és ismét kitette magát minden viharnak.
Ilymód, testbõl testbe menve és áthaladva közöttünk a gonosz korokon, magára veszi a világ bûneit.
Áldozata nem lesz hiábavaló.
Minthogy hozzánk fûzik a test láncai, velünk nevet és velünk sír, kieszközli a maga és a mi megváltásunkat, és fehér mellére karolva elragad bennünket a visszahódított ég békességébe.
HERMODOROSZ: Ez a mítosz nem ismeretlen elõttem.
Úgy emlékszem, azt mesélték, hogy az isteni Heléna egyik átalakulásában Simon mágus mellett élt, Tiberius császársága alatt.
De én mindig azt gondoltam, hogy bukása önkéntelen volt, és hogy az angyalok ragadták magukkal bukásukba.
ZÉNOTHÉMISZ: Hermodorosz, való igaz, hogy a misztériumokba rosszul beavatott emberek azt gondolták, a szomorú Eunoia nem vállalta önként a bukását.
De ha ez így volna, amint állítják, akkor Eunoia nem volna a kiengesztelõ kurtizán, a minden szeplõvel borított ostya, a szégyenünk borával átitatott kenyér, a kellemes oltári ajándék, az érdem teljes áldozat, az égõ áldozat, amelynek füstje felszáll Istenhez.
Ha nem volnának önkéntesek, bûnei nem volnának erények.
KALLIKRATÉSZ: Ha kívánod, én elárulom neked; milyen országban, milyennéven, milyen imádandó alakban él ma ez a mindig újjászületõ Heléna.
ZÉNOTHÉMISZ: Nagyon bölcsnek kell ahhoz lennie hogy egy ilyen titkot felfedezzünk.
És a bölcsesség, Kallikratész, nem jut osztályrészül a költõknek, akik a formák nyers világában élnek, és mint a gyermekek, hangokkal és hívságos képekkel mulatnak.
KALLIKRATÉSZ: Rettegj megsérteni az isteneket, hitetlen Zénothémisz, mert nekik kedvesek a költõk.
A elsõ törvényeket versekben diktálták maguk a halhatatlanok, és az istenek orákulumai szintén költemények.
A himnuszok kellemesen hangzanak az égi füleknek.
Ki nem tudja, hogy a költõk jósok, és semmi sincs elrejtve elõttük?
Költõ lévén magam is, akit Apollón babérja övez, felfedem mindnyájatoknak Eunoía utolsó megtestesülését.
Az örök Heléna itt van a közeletekben: õ miránk néz, mi pedig õrá.
Látjátok azt a nõt, kerevete párnáira dõlve, milyen szép és milyen ábrándos; és szemében könny, az ajkán csók.
Ez õ!
Eunoia ma is bájos, mint akkor, amikor Priamosz élt, és Ázsia virágzott, és a neve ma Thaisz.
PHILINA: Mit mondasz, Kallikratész?
A mi kedves Thaiszunk ismerte Páriszt, Menelaoszt és a szép lábvértû akhájokat, akik Ilion elõtt harcoltak!
Nagy volt, Thaisz, a trójai faló?
ARISZTOBÜLOSZ: Ki beszél itt lóról?
- Annyit ittam, mint egy thrák - mondta Khereiosz. És az asztal alá gurult.
Kallikratész felemelte serlegét:
- Iszom a hélikoni Múzsákra, akik nekem olyan emlékezetet ígértek, amelyet soha el nem homályosít a végzetes éjszaka sötét szárnya!
Az öreg Cotta aludt már, és kopasz feje lassan ingott két széles válla közt.
Egy idõ óta Dórion nyugtalanul fészkelõdött filozófusi köpenyében.
Most tántorogva Thaiszhoz közeledett:
- Thaisz, szeretlek, jóllehet nem méltó hozzám, hogy egy nõt szeressek.
THAISZ: Az elõbb miért nem szerettél?
DÓRION: Mert még nem ittam semmit.
THAISZ: De én, szegény barátom, csak vizet ittam, viseld el tehát, hogy nem szeretlek.
Dórion nem akart többet hallani, és Drozé mellé furakodott, aki szemével intett neki, hogy elüsse barátnõje kezérõl.
A helyet, amelyet elhagyott, Zénothémisz foglalta el, és szájon csókolta Thaiszt.
THAISZ: Azt hittem, hogy erényesebb vagy.
ZÉNOTHÉMISZ: Én tökéletes vagyok, és a tökéleteseket nem köti semmi törvény.
THAISZ: És nem félsz attól, hogy lelked beszennyezed egy nõ karjaiban?
ZÉNOTHÉMISZ: A test engedhet a vágyaknak, ha a lelket nem foglalják el.
THAISZ: Menj!
Azt akarom, hogy testestül-lelkestül szeressenek.
A filozófusok mind kecskebakok!
A lámpák egyenkint kialudtak.
Sápadt napfény hatolt be a függönyök nyílásain át, és megcsapta a tivornyázók halvány arcát és dagadt szemét.
Arisztobülosz ökölbe szorított kézzel hullt le Khereiosz mellé, és álmában elküldte lovászait malomkereket hajtani.
Zénothémisz magához ölelte a zilált Philinát. Dórion Drozé mezítelen nyakára borcseppeket öntött, s azok rubinként gördültek le a lány fehér mellére, amely remegett a kacagástól, és a filozófus ajkával követte a cseppeket, hogy feligya a síkos húson.
Eukritosz felemelkedett, és karját Nikiász vállára téve, a terem végébe vonta.
"Barátom - szólt mosolyogva -, mire gondolsz, ha egyáltalán gondolsz még valamire?"
- Arra gondolok, hogy a nõk szerelme hasonlít Adonisz kertjére.
- Hogy érted ezt?
- Nem tudod, Eukritosz, hogy a nõk minden évben kis kertet készítenek a háztetõjükön Venus szerelmesének, és agyagvázában ágakat ültetnek el; ezek az ágak rövid ideig zöldellnek, s azután elhervadnak.
- Barátom, ne törõdjünk hát sem a szerelmekkel, sem a kertekkel.
Bolondság olyasmihez ragaszkodni, ami elmúlik.
- Ha a szépség csak árnyék, a vágy csak villám.
Mi bolondság van abban, ha az ember megkívánja a szépséget?
Ellenkezõleg, vajon nem okos dolog-e, ha az, ami elmúlik, ahhoz megy, ami nem marad meg, és ha a villám felfalja a tovasikló árnyékot?
- Nikiász, olyan vagy, mint egy gyermek, aki csontocskákkal játszik.
Higgy nekem: légy szabad.
Ezáltal válik az ember emberré.
- Hogyan lehet az ember szabad, Eukritosz, amikor teste van?
- Mindjárt meglátod, fiam.
Mindjárt azt fogod mondani: Eukritosz szabadvolt.
Az aggastyán egy vörös márványoszlopnak dõlve beszélt, és homlokát megvilágították a hajnal elsõ sugarai.
Hermodorosz és Marcus odalépett hozzájuk, és megállt Nikiász mellett, és négyesben, az ivók nevetésével és kiáltozásával nem törõdve, az isteni dolgokról beszélgettek.
Eukritosz oly bölcsen szólt, hogy Marcus ezt mondta neki:
- Méltó vagy, hogy megismerd az igaz Istent.
Eukritosz azt felelte:
- Az igaz Isten a bölcs szívében lakozik.
Majd a halálról beszéltek.
- Azt akarom - mondta Eukritosz -, hogy úgy találjon rám, amint éppen javítom magamat és kötelességeimet teljesítem.
A halál elõtt égre emelem majd tiszta kezem, és ezt mondom az isteneknek: "Nem szennyeztem be, ó, istenek, képeteket, amelyet lelkem templomába helyeztetek; e templomban aggattam fel gondolataimat, mint koszorúkat, szalagokat és virágfüzéreket.
Gondviselésetekkel összhangban éltem.
És eleget éltem."
Így szólván, kezét égre emelte, és arca visszatükrözte a napfényt. Egy pillanatig elmerülve hallgatott.
Majd mélységes belsõ vidámsággal folytatta:
- Szakadj el az élettõl, Eukritosz, mint az érett olajbogyó, amely lehullik, és hálát ad a fának, hogy hordozta, és megáldja dajkáját, a földet.
E szavakkal ruhája ráncaiból kirántott egy meztelen tõrt, és mellébe döfte.
Amikor hallgatói megragadták karját, a vas hegye már behatolt a bölcsszívébe; Eukritosz nyugalomra tért.
Hermodorosz és Nikiász a sápadt és vérzõ testet az egyik kerevetre vitte, miközben a nõk élesen sikoltoztak, a szendergésükben megzavart mulatozók nyögdécseltek, és a függönyök mögül fojtott, kéjes sóhajok szálltak fel.
Az öreg Cotta felébredt éber katonaálmából, már a test mellett állt, megvizsgálta a sebet, és így kiáltott:
- Hívják ide Arisztéoszt, az orvosomat!
Nikiász megrázta fejét:
- Eukritosz nincs többé.
Meg akart halni, mint ahogy mások szeretni akarnak.
Õ is a kimondhatatlan vágynak engedelmeskedett, mint mi valamennyien.
És íme, most a halhatatlan istenekhez hasonlatos, akik nem kívánnak semmit.
Cotta homlokára ütött:
- Meghalni?
Hogy akarhat valaki meghalni, amikor még szolgálhatja az Államot?
Micsoda eltévelyedés!
Eközben Paphnutius és Thaisz mozdulatlanul és némán ott maradt egymás mellett, lelkük csordultig eltelt utálattal, iszonnyal és reménységgel.
A szerzetes hirtelen megragadta a színésznõ kezét; átláboltak a földre hullott részegeken és ölelkezõ párokon; Paphnutius, lábával kiömlött borban és vérben taposva, kivezette Thaiszt a terembõl.
Rózsaszínben kelt fel a nap a város fölött.
Az elhagyott út két oldalán hosszú oszlopsorok emelkedtek, és messzirõl Nagy Sándor sírjának csillogó orma uralkodott a városon.
Az út kõlapjain itt-ott levelüket elhullatott koszorúk és kialudt fáklyák hevertek.
A levegõben a tenger üde lehelete terjengett.
Paphnutius undorral tépte le magáról drága ruháját és darabjait lábával tiporta.
- Hallottad õket, Thaiszom! - kiáltotta.
- Csak úgy köpködtek magukból minden bolondságot és minden iszonyatot.
A minden dolgok isteni Alkotóját a pokolbéli démonok martalékául vetették, szemérmetlenül tagadták a jót és a rosszat, káromolták Jézust, és Júdást dicsõítették.
És aki a leggyalázatosabb mindannyiuk közt, a sötétség sakálja, ez a bûzös fenevad, a romlással és halállal teli ariánus, felnyitotta száját, mint egy sírt.
Thaiszom, láttad, hogyan csúsztak feléd ezek az undorító csúszómászók, és beszennyeztek ragadós izzadságukkal; láttad az alvásba hulló vadállatokat a rabszolgák lábánál; láttad a szörnyeket akik a hányadékuktól bemocskolt szõnyegen párosodtak; láttad az esztelen aggastyánt, amint kiontotta vérét, amely hitványabb a tivornyán kiöntött bornál, és az orgia végén váratlanul Krisztus arca elé vetette magát!
Dicsértessék az Úr!
Láttad a tévelygést, és megismerted rútságát.
Thaisz, Thaisz, gondolj vissza e filozófusok bolondságára, és mondd meg, vajon együtt akarsz-e õrjöngeni velük.
Gondolj vissza méltó társaik, e két buja és gúnyos rima tekintetére, mozdulataira, nevetésére, és mondd meg, vajon hasonló akarsz-e maradni hozzájuk?
Thaisz gyomra kavargott az undortól, és bántotta a férfiak durvasága, a nõk komiszsága, az idõ múlása, és így sóhajtott:
- Halálosan fáradt vagyok, atyám!
Hol találok pihenést?
Érzem, ég a homlokom, fejem üres, és karom oly bágyadt, hogy nem lenne erõm megragadni a boldogságot, ha ide tartanák elém, s csak a kezem kellene kinyújtanom érte, akkor sem...
Paphnutius jóságos tekintetet vetett rá:
- Bátorság, nõvérem; már kél a nyugalmad órája, fehéren és tisztán, mint azok a párák, amelyeket a kertekbõl és vizekbõl látsz felemelkedni.
Közeledtek Thaisz házához, és már látták a fal fölött a platánok és terebintusfák ormát, amelyek a Nimfák barlangja körül harmatosan rezegtek a reggeli szellõben.
Egy közkert volt elõttük, nem járt senki sem az oszlopok és fogadalmi szobrok között; a mélyében kõszörnyeken nyugvó márványpadok álltak.
Thaisz az egyik padra rogyott.
Majd aggódó tekintetét a szerzetesre emelve, azt kérdezte:
- Mit kell tennem?
- Követned kell. Azt - felelte a szerzetes -, aki eljött érted.
Leszakít a világról, mint a szüretelõ a szõlõfürtöt, amely különben elrothadna a tõkén, s elviszi a préshez, hogy illatos borrá változtassa.
Hallgass ide: Alexandriától tizenkét óra járásnyira nyugat felé, nem messze a tengertõl, van egy nõi kolostor, amelynek regulája a bölcsesség remekmûve, megérdemelné, hogy lírai versekbe öntsék, és lantok és citerák hangja mellett énekeljék.
Joggal lehet mondani, hogy a nõk, akik alávetik magukat ennek a regulának, lábukkal a földön állnak, de homlokuk az égbe ér. Ezen a világon már az angyalok életét élik.
Szegények akarnak lenni, hogy Jézus szeresse õket; szerények, hogy rájuk nézzen, szüzek, hogy jegyesei lehessenek.
Mindennap felkeresi õket kertésznek öltözve mezítláb, szép kezét kinyitva, és úgy, mint ahogy Máriának mutatkozott meg a Sírhoz vezetõ úton.
Még ma elvezetlek ebbe a kolostorba, Thaiszom, és nemsokára együtt leszel a szent leányokkal, részt veszel mennyei társalgásukban.
Úgy várnak, mint nõvérüket.
A kolostor küszöbén anyjuk a kegyes Albina, a béke csókjával illet, és azt mondja: "Légy üdvöz, én leányom!"
A kurtizán csodálattal teli kiáltást hallatott:
- Albina!
A Cézárok leánya!
Carus császár unokahúga!
- Igen, õ!
Albina, aki bíborban született, és kámzsát öltött, és a világurának lánya létére Jézus Krisztus szolgálóinak rangjára emelkedett.
Õ lesz anyád.
Thaisz felkelt, és így szólt:
- Vezess tehát Albina házába.
És Paphnutius teljessé tette gyõzelmét:
- Minden bizonnyal odavezetlek, és ott bezárlak egy cellába, ahol sirathatod bûneidet.
Mert nem illik, hogy Albina leányai közé elegyedj, amíg meg nem tisztultál minden szennytõl.
Lepecsételem ajtódat, és te, boldog fogoly, könnyek között várod majd, hogy Jézus maga jöjjön el, megbocsátásának jeléül, letöri a pecsétet, amelyet felraktam.
Ne kételkedj, Thaisz, el fog jönni; és micsoda reszketés járja majd át lelked testét, amikor azt érzed: fénylõ ujjak megérintik szemedet, hogy letöröljék könnyeid.
Thaisz másodszor is azt mondta:
- Vezess el, atyám, Albina házába.
Paphnutius szívét öröm árasztotta el, körülnézett, és csaknem félelem nélkül élvezte a teremtett dolgok gyönyörûséges látványát, szeme kéjjel itta be Isten napvilágát, és homlokán ismeretlen fuvallatot érzett.
Hirtelen a köztér egyik sarkában felismerte a kis kaput, amelyen át Thaisz házába lépett az ember, és arra gondolt, hogy a szép fák, amelyeknek ormait csodálta, a kurtizán kertjét árnyékozzák be; gondolatban maga elõtt látta a tisztátalanságokat, amelyek megfertõzték ott a mai reggel oly könnyû és oly üde levegõjét, és ez lelkét annyira elszomorította, hogy keserû harmat szökkent a szemébe.
- Thaisz - mondta -, menjünk, fussunk, és ne nézzünk hátra.
De nem hagyjuk magunk mögött elmúlt vétkeid eszközeit, tanúit, bûntársait, a vastag függönyöket, az ágyakat, a szõnyegeket, az illatszeres urnákat, a lámpákat, amelyek a világba kiáltják gyalázatod!
Azt akarod-e, hogy a démonok beléjük szálljanak, s a bennük levõ gonosz szellem magával ragadja õket, és utánad fussanak a sivatagba is?
Bizony, nagyon is igaz, hogy a botrány asztalai, a gyalázat székei eszközök lesznek az ördögök kezében, mozognak, beszélnek, a földet csapkodják, és átkelnek a levegõn.
Pusztuljon el minden, ami látta szégyened!
Siess, Thaisz, és amíg alszik a város, parancsold meg szolgáidnak, hogy rakjanak máglyát e tér közepén, s azon elégetünk minden gyalázatos gazdagságot, amelyet házad rejteget.
Thaisz beleegyezett.
- Tedd, amit akarsz, atyám - mondta.
- Tudom, hogy a lelketlen tárgyak olykor a szellemeknek szolgálnak lakásul.
Éjszaka megszólalnak egyes bútorok, vagy úgy, hogy szabályos idõközökben koppantanak, vagy pedig úgy, hogy kis fényjeleket adnak.
De ez még semmi.
Nem láttál, atyám, amikor beléptél a nimfák barlangjába, jobb kéz felõl egy szobrot, mely meztelen és fürödni készülõ nõt ábrázol?
Egy nap saját szememmel láttam, amint ez a szobor elfordította fejét, mintha élne, majd rögtön újra felöltötte szokásos testtartását.
Megdermedtem a rémülettõl.
Nikiásznak elmondtam ezt a csodát, de kigúnyolt, pedig kell valami varázslatnak lennie ebben a szoborban, mert heves vágyakat keltett egyszer egy dalmát férfiban, akit szépségem érzéketlenül hagyott.
Bizonyos, hogy elvarázsolt dolgok közt éltem, és hogy legnagyobb veszedelmek fenyegettek, mert hisz tudunk emberekrõl, akiket egy ércszobor ölelése fojtott meg.
De mégis kár elpusztítani az értékes mûalkotásokat, amelyek ritka szorgalommal készültek, nagy veszteség lesz, ha elégetjük szõnyegeimet és függönyeimet.
Vannak köztük olyanok, amelyekor színpompája igazán csodálatos, és nagyon sok pénzbe kerültek azoknak, akiktõl kaptam.
Vannak azonkívül igen értékes kelyheim, szobraim és festményeim is.
Nem hinném hogy azokat el kell pusztítanunk.
De te tudod azt, hogy mire van szükség; tedd, amit akarsz, atyám.
Így szólván, elkísérte a szerzetest a kiskapuig, amelyre annyi virágfüzért és koszorút aggattak fel, kinyittatta, és meghagyta a kapusnak, hogy hívja össze a ház valamennyi rabszolgáját.
Elõször négy indiai jelent meg, a konyha kormányzói.
Mind a négy sárga bõrû és mind a négy félszemû volt.
Thaisz számára nagy fáradság és nagy szórakozás volt, hogy találjon négy rabszolgát, aki ugyanabból a fajból való, és ugyanabban a nyomorékságban szenved.
Amikor felszolgáltak az asztalnál, felkeltették a vendégek kíváncsiságát, és Thaisz elmeséltette velük történetüket.
A rabszolgák csendben vártak.
Segédeik követték õket.
Majd a lovászinasok, a vadászok, a gyaloghintó-hordozók és a bronzos lábú futárok jöttek, majd két kertész, szõrös, mint Priapus, hat vad képû néger, három görög rabszolga, az egyik grammatikus, a másik költõ és a harmadik énekes.
Mind rendbe felsorakoztak a köztéren, amikor kifutottak a kíváncsi néger nõk, nyugtalanul, ide-oda forgatva nagy, kerek szemüket, szájukat egészen fülbevalójukig húzták.
Végül fátylát igazítva és bágyatagon vonszolva lábát, amelyet vékony aranylánc béklyózott, hat fehér rabszolganõ jelent meg kelletlen arccal.
Amikor mind együtt voltak, Thaisz Paphnutiusra mutatott, és így szólt: "Tegyétek meg, amit ez a férfi parancsol nektek, mert Isten szelleme van benne, és ha nem engedelmeskedtek, holtan estek össze."
Úgy hallotta és csakugyan hitte is, hogy a sivatagbéli szenteknek hatalmukban áll a megnyíló és füstölgõ föld mélyébe vetni a hitetleneket, akiket megütnek botjukkal.
Paphnutius elküldte a nõket és velük a görög rabszolgákat, akik olyanok voltak, mint a nõk, és így szólt a többiekhez:
- Hordjatok fát a tér közepére, rakjatok nagy tüzet, és abba hányjatok bele mindent, amit a ház és a barlang tartalmaz.
A szolgák meglepetésükben mozdulatlanok maradtak, és kérdõ tekintetet vetettek úrnõjükre.
És minthogy Thaisz erõtlenül és hallgatva állt elõttük, szorosan összebújtak, összedugták fejüket, nem tudták, nem tréfálnak-e velük.
- Engedelmeskedjetek - szólt a szerzetes.
Többen közülük keresztények voltak.
Megértve a kapott parancsot, elmentek a házba fáért és fáklyáért.
A többiek szívesen követték õket, mert szegények lévén; gyûlölték a gazdagságot, és ösztönösen szerették a pusztítást.
Amikor már felrakták a máglyát, Paphnutius így szólt Thaiszhoz:
- Egy pillanatig arra gondoltam, hogy idehívatom Alexandria valamelyiktemplomának kincstartóját (ha ugyan van még templom, amely megérdemli ezt a nevet, és nem fertõzték még meg az ariánus barmok), és neki adom javaidat, asszony, hogy ossza szét az özvegyek közt, és ilymód a bûn hasznát változtassa át az igazságosság kincsévé.
De ez a gondolat nem Istentõl jött, és elûztem magamtól, hiszen bizonyára súlyosan megbántom Isten szeretteit, ha a kéjelgés levetett ruháit ajánlom fel nekik.
Thaisz, mindennek, amihez hozzáértél, hamuvá kell égnie a tûzben.
Hála az Égnek, ezek a tunikák, ezek a fátylak, amelyek megszámlálhatatlanul több csókot láttak, mint amennyi fodra van a tenger vizének, most már nem éreznek mást, mint a lángok ajkát és nyelvét.
Rabszolgák siessetek!
Még fát!
Még fáklyákat!
És te, asszony vonulj vissza házadba, vesd le gyalázatos díszeid, és legalacsonyabb rangú rabszolganõdtõl kérd el, nagy kegyként, a tunikát, amelyet magára ölt, amikor a padlót mossa fel.
Thaisz engedelmeskedett.
Mialatt az indiaiak letérdelve élesztették a tüzet, a négerek a máglyára dobták az elefántcsont, ébenfa és cédrusfa ládákat, amelyek kinyílva koszorúkat, füzéreket és nyakékeket öntöttek ki magukból.
A füst sötét oszlopban szállt fel, mint az ó törvénynek tetszõ áldozat.
Majd a lappangó tûz hirtelen felcsapott, és olyan hangot hallatott, mint valami szörnyû állat hörgése, és a csaknem láthatatlan lángok emészteni kezdték értékes táplálékukat.
Ekkor a szolgák nekibátorodtak munkájuknak; vidáman hurcolták ki a gazdag szõnyegeket, ezüsttel hímzett fátyolokat, a virágos függönyöket.
Ugrándoztak az asztalok, karosszékek, vastag vánkosok, aranyszöges ágyak súlya alatt.
Három tagbaszakadt etiópiai átkarolva hozta a nimfák színes szobrait, amelyek közül az egyiket úgy szerették, mint egy halandót; és olyanok voltak, mint nagy majmok, amelyek nõket ragadtak el.
És amikor a szép formák kihullva e szörnyek kezei közül, összetörtek a kõlapokon, nyögést lehetett hallani.
Ebben a pillanatban megjelent Thaisz, kibontott haja hullámosan omlott alá, mezítláb volt, és alaktalan, durva tunika fedte, de teste érintésétõl az valami isteni gyönyört sugárzott.
Mögötte egy kertész jött, és lebegõ szakállába rejtve, egy elefántcsontból való Érosz-szobrot hozott.
Thaisz jelt adott az embernek, hogy álljon meg, majd Paphnutiushoz lépett, és rámutatott a kis istenre.
- Atyám - kérdezte -, ezt is tûzbe kell dobni?
Nagyon régi és csodálatos munka, és százszor többet ér, mint aranyban a súlya.
Pótolhatatlan veszteség lenne, mert sosem lesz többé a világon mûvész, aki még egy ilyen szép Éroszt tud készíteni.
Gondold meg azt is, atyám, hogy e kisgyermek a Szerelem, és nem szabad kegyetlenül bánni vele.
Hidd el: a szerelem erény, és ha vétkezem, nem általa vétkeztem, atyám, hanem ellene.
Sosem fogom megbánni azt, amit õ tétetett velem, csak azt szánom-bánom, amit tilalma ellenére cselekedtem.
Nem engedi meg a nõknek, hogy olyanoknak adják oda magukat, akik nem az õ nevében jönnek.
Ezért kell tisztelni õt.
Nézd csak, Paphnutius, milyen édes ez a kis Érosz!
Milyen bájosan bújik el a kertész szakállában!
Nikiász hozta egy szép nap, amikor még szeretett engem, és azt mondta: "Rólam beszél majd neked."
De a kis haszontalan egy fiatalemberrõl beszélt, akit Antiochiában ismertem, és nem beszélt Nikiászról.
Most már elég gazdagság pusztult el a máglyán, atyám!
Hagyd meg ezt az Éroszt, és helyezd el egy kolostorban.
Akik látják, Isten felé fordítják majd szívüket, mert a Szerelem természeténél fogva felemelkedik az isteni gondolatokhoz.
A kertész már azt hitte, hogy a kis Érosz megmenekült, és rámosolygott, mint egy gyermekre, de Paphnutius, kiragadva az istent az öreg karjából, bedobta a lángok közé, és így kiáltott fel:
- Elég, ha Nikiász érintette, hogy a világ minden mérge áradjon belõle.
Majd maga kapta fel két kézzel a csillogó ruhákat, a bíbor köpenyeket, az aranyszandálokat, a fésûket, a fürdõzõkeféket, a tükröket, a lámpákat, a lantokat, és beledobta a tûzbe, amelyben nagyobb értékek hamvadtak el, mint hajdan Szardanapaléban, mialatt a rabszolgák, megrészegedve a pusztítás gyönyörétõl, táncolták és üvöltöztek a lehulló hamu és szikra esõjében.
A szomszédok egyenként felébredtek a zajra, ablakot nyitottak, és szemüket dörzsölve keresték, honnan jön ennyi füst.
Majd félig felöltözve lejöttek a térre, és a máglyához közeledtek.
"Vajon mi ez?" - gondolták magukban.
Közöttük voltak a kereskedõk, akiknél Thaisz illatszereket és a kelméket vásárolta; ezek nyugtalanul nyújtogatták sárga és száraz fejüket, és igyekeztek megérteni a dolgokat.
A fiatal korhelyek, akik lakomáról hazafelé jövet arra haladtak rabszolgáik nyomában, megálltak, koszorúval homlokukon, lebegõ tunikában, és nagyokat kiáltottak.
A kíváncsiak tömege egyre növekedett, és nemsokára megtudták, hogy Thaisz, Antinoé apátjának sugalmazására, elégeti minden kincsét, mielõtt visszavonul egy kolostorba.
A kereskedõk ezt gondolták:
"Thaisz elhagyja e várost; nem adunk el neki többé semmit; erre gondolni is szörnyûség.
Mi lesz belõlünk nélküle?
Ez a szerzetes elvette Thaisz eszét.
Tönkretesz bennünket.
Miért is engedik meg neki?
Mire valók a törvények?
Hát nincs többé hatóság Alexandriában?
Ez a Thaisz nem gondol sem reám, sem feleségünkre, sem szegény gyermekeinkre.
Viselkedése nyilvános botrány.
Akarata ellenére kényszeríteni kell, hogy itt maradjon a városban."
A fiatalemberek viszont azt gondolták magukban.
"Ha Thaisz lemond a színjátszásról és a szerelemrõl, akkor vége legkedvesebb szórakozásainknak.
Õ volt a színház gyönyörû dicsõsége, édes becsülete.
Boldoggá tette azokat is, akiknek nem adta oda magát.
A nõket, akiket szerettünk, benne szerettük; nem esett csók, amelytõl õ teljesen távol lett volna, mert õ volt a gyönyörök gyönyöre, és pusztán az a gondolat, hogy egy levegõt szív velünk, élvezetre ingerelt bennünket."
Így gondolkoztak a fiatalemberek, és egyikük, egy Kéronsz nevû, aki karjai közt tartotta volt Thaiszt, nõrablásról beszélt, és káromolta Krisztus istenségét.
Thaisz viselkedését mindenfelé szigorúan bírálták meg:
- Szégyenteljes futás!
- Gyáva szökés!
- Kiveszi szájunkból a falatot.
- Elragadja lányaink hozományát.
- Ki kellene fizetnie legalább azokat a koszorúkat, amelyeket eladtam neki.
- És a hatvan ruhát, amelyet rendelt nálam.
- Mindenkinek tartozik.
- Ki játssza ezentúl Iphigéniát, Elektrát és Polüxénát?
A szép Polübioszsem olyan tehetséges, mint õ.
- Szomorú lesz az élet, ha kapuja bezárul.
- Õ volt az alexandriai égbolt világos csillaga, édes holdvilága.
Most összegyûltek a téren a város leghíresebb koldusai, a vakok, a lábatlanok és a bénák, és a gazdagok árnyékában vonszolva magukat, így nyögtek:
- Mibõl fogunk élni, ha nem lesz itt Thaisz, hogy tápláljon bennünket?
Asztalának lehulló morzsái mindennap kétszáz szerencsétlent lakattak jól, és szeretõi, akik megelégedve mentek el tõle, marokkal szórták nekünk az ezüstöt.
A zsebtolvajok a tömeg közé elegyedve fülsiketítõ lármát csaptak, és lökdösték szomszédjaikat, hogy növeljék a zûrzavart, és annak leple alatt ellophassanak néhány értékes tárgyat.
Csak az öreg Taddeus, aki milétoszi gyapjúszövetet és tarentumi vásznat árult, és akinek Thaisz nagy pénzzel tartozott, maradt nyugodt és hallgatag a zajongásban.
Fülét hegyezve, ferde tekintettel simogatta kecskeszakállát, és gondolataiba mélyedt.
Végül is odalépett a fiatal Kéronszhoz, megfogta ruhája ujját, és nagyon halkan így szólt hozzá:
- Szép uram, te vagy Thaisz kedvence, hát mutasd meg, ki vagy, és ne tûrd, hogy egy szerzetes elrabolja.
- Polluxra és nõvérére mondom, nem fogja! - kiáltotta Kéronsz.
- Beszélek Thaisszal, és nem akarok magamnak hízelegni, de mégiscsak azt hiszem, inkább hallgat rám, mint erre a koromtól mocskos lapithára.
Helyet, helyet, csõcselék!
És öklével szétütött az emberek közt, fellökte az öregasszonyokat, lábbal tiporta a gyermekeket, így végül is Thaiszhoz ért, és félrevonta:
- Szép leány - mondta -, nézz rám, emlékezz vissza, és mondd meg, vajon csakugyan lemondasz-e a szerelemrõl?
De Paphnutius Thaisz és Kéronsz közé vetette magát.
- Hitetlen - kiáltotta -, vigyázz, mert meghalsz, ha hozzáérsz ehhez a nõhöz; szent már õ, Isten része õ!
- Eredj innen, te pávián! - felelte a fiatalember megdühödve.
- Hagyj beszélnem a barátnõmmel, mert különben a szakálladnál fogva hurcolom ocsmány tetemedet a tûzhöz, és ott megsütlek, mint egy hurkát.
És kinyújtotta kezét Thaisz után.
De a szerzetes váratlan erõvel taszította vissza, mire a fiatalember megtántorodott, és négy lépést esett hátra, a máglya lábához, a kihullott üszökbe.
Ezalatt az öreg Taddeus egyik embertõl a másikhoz ment, meghúzta a rabszolgák fülét, és kezet csókolt gazdáiknak, mindegyiket Paphnutius ellen lázította, és már össze is hozott egy kis csoportot, amely elszánt léptekkel elindult a nõragadó szerzetes felé.
Kéronsz felemelkedett, arca egész fekete lett, haja megégett, õ maga fuldokolt a füsttõl és a dühtõl, káromolta az isteneket, és a támadók közé vetette magát, akik mögött a koldusok kúsztak mankójukat rázva.
Paphnutiust csakhamar felemelt öklök, fenyegetõ botok és halálát követelõ kiáltások vették körül.
- Kössétek fel a csuhást!
Kössétek fel!
- Nem, inkább dobjátok tûzbe!
Égessétek meg elevenen!
Paphnutius megragadta szép zsákmányát, és szívéhez szorította: - Hitetlenek - kiáltotta mennydörgõ hangon.
- Ne próbáljátok elragadni a galambot az Úr sas madarától!
Inkább kövessétek ezt a nõt, és mint õ, változtassátok ti is arannyá lelketek sarát.
Példájára mondjatok le a hamis javakról, amelyeket birtokolni véltek, és amelyek titeket birtokolnak.
Siessetek: közelít az idõ, az isteni türelem kezd már kifáradni.
Tartsatok bûnbánatot, valljátok meg szégyenetek, sírjatok és imádkozzatok.
Lépjetek Thaisz nyomdokaiba.
Utáljátok meg vétkeiteket, amelyek éppoly nagyok, mint az övéi.
Ki merné mondani magáról közületek, akár gazdag, akár szegény, akár kereskedõ, akár katona, rabszolga vagy elõkelõ polgár, hogy Isten színe elõtt jobb, mint egy utcalány?
Ti mindannyian csak élõ tisztátalanság vagytok, és az isteni jóság csodája csupán, hogy nem folytok szét sárpatakként.
Mialatt beszélt, lángok csaptak ki szemébõl; mintha égõ szén jött volna ki ajkaiból, s a körülállók akaratuk ellenére is hallgattak rá.
De a vén Taddeus sem maradt tétlen.
Köveket és osztrigahéjakat szedett fel, elrejtette tunikája redõjében, és minthogy maga nem merte eldobni azokat, a koldusok kezébe csúsztatta.
Nemsokára kövek repültek, és egy ügyesen dobott kagyló felszakította Paphnutius homlokát.
A sötét mártírarcra folyó vér új keresztségként csöpögött a bûnbánó nõ fejére, és Thaiszon, akit fojtogatott a szerzetes karja szorítása, és gyengéd húsát karmolta a durva cilicium, iszonyat és gyönyör futott keresztül.
Ebben a pillanatban egy elegánsan öltözött, apiummal koszorúzott férfinyitott magának utat a dühöngõk között, és így kiáltott:
- Megálljatok!
Megálljatok!
Ez a szerzetes testvérem.
Nikiász volt, aki most zárta le Eukritosz, a filozófus szemét, és e téren haladt át, hogy lakába térjen; minden különösebb meglepetés nélkül pillantotta meg a tömeget (mert semmi sem lepte meg), a füstölgõ máglyát, a kámzsába öltözött Thaiszt, és a megkövezett Paphnutiust.
Megismételte szavait:
- Megálljatok, ha mondom; kíméljétek volt iskolatársamat, tiszteljétek Paphnutius drága fejét.
De Níkíász a bölcsek körmönfont társalgásához szokott, és nem volt meg benne a parancsoló energia, amely leigázza a tömeg lelkét.
Nem is hallgattak rá.
Kavicsok és kagylók zápora hullott a szerzetesre, aki testével fedezte Thaiszt, és Istent dicsõítette, akinek jósága a sebeket simogatásokká változtatja.
Nikiász feladta a reményt, hogy meghallgassák, és bizonyosra vette, hogy úgysem tudja többé megmenteni barátját sem erõszakkal, sem rábeszéléssel, és már-már beletörõdött, hogy teljesedjék amaz istenek akarata, akikben nem volt túlságosan sok bizalma, amikor hirtelen eszébe jutott egy hadicsel, amelyet az emberek iránt érzett megvetés sugalmazott.
Leoldotta övérõl erszényét, történetesen éppen dagadt az aranytól és ezüsttõl, minthogy élvezetkeresõ és jótékony ember erszénye volt; majd odafutott mindenkihez, aki köveket dobált, és megcsörgette fülébe aranyát.
Eleinte nem is hederítettek rá, annyira elöntötte õket a düh; lassan-lassan mégis a pengõ aranypénz felé fordult tekintetük, és ellankadt karjuk nemsokára nem fenyegette többé áldozatukat.
Nikiász, amikor látta, hogy maga felé fordította eszüket és szemüket, kinyitotta erszényét, és a tömeg közé dobott néhány arany- és ezüstpénzt.
A legkapzsibbak lehajoltak, hogy felvegyék.
A filozófus, örülve elsõ sikerének, ügyesen majd ide, majd oda dobott egy-egy dénárt és drachmát.
A kövezeten felszökellõ ércpénz hangjára az üldözõk csoportja a földre vetette magát.
A koldusok, a kereskedõk és a rabszolgák a földön fetrengtek, míg a Kéronsz köré csoportosult patríciusok e látványra kacagásban törtek ki.
Kéronsz maga is úgy érezte, hogy dühe elpárolog.
Barátai a földön fekvõ vetélytársakat buzdították, bajnokokat szemeltek ki, fogadásokat kötöttek, és amikor civódás támadt, úgy biztatták a nyomorultakat, mint verekedõ kutyákat szokás.
Amikor egy lábatlannak sikerült egy drachmát megkaparintania, egetverõ kiáltozás tört ki.
A fiatalemberek maguk is pénzdarabokat kezdtek dobálni, és nemsokára a téren nem lehetett mást látni, mint végtelen sok hátat, ércesõ alatt, s e hátak úgy ütõdtek egymásba, mint egy haragvó tenger hullámai.
Paphnutiusról megfeledkeztek.
Nikiász odafutott hozzá, befedte köpenyével, és Thaisszal együtt egy kisutcába vonszolta, ahol nem üldözték többé.
Egy ideig csendben futottak, majd úgy gondolván, hogy már nem érhetik el õket, meglassították lépteiket, és Nikiász kissé szomorú gúnyolódással így szólt:
- Hát szóval megtörtént!
Plutó elrabolta Proserpinát, és Thaisz el akarmenni messzire tõlünk, az én zord barátomat követve.
- Így van, Nikiász - felelte Thaisz -, belefáradtam, hogy olyan emberek közt éljek, amilyen te vagy, mosolygó, illatos, jóakaratú, önzõ férfiak közt.
Unok mindent, amit ismerek, és az ismeretlent keresem.
Megtapasztaltam, hogy az öröm nem öröm, és íme, most ez a férfi arra tanít, hogy a fájdalom az igazi öröm.
El is hiszem neki, mert õ az igazság birtokában van.
- Én pedig - felelt Nikiász mosolyogva -, jó, baráti lélek, az igazságok birtokában vagyok.
Paphnutius egy igazság birtokában van; az enyém valamennyi.
Gazdagabb vagyok tehát, mint õ, de õszintén megvallva, nem vagyok sem büszkébb, sem boldogabb!
És látva, hogy a szerzetes lángoló pillantásokat vet rá, így folytatta:
- Kedves Paphnutius, ne hidd, hogy rendkívül nevetségesnek tartlak, sõt még csak rendkívül esztelennek sem.
Ha összehasonlítom a magam életét a tiéddel, nem tudnám megmondani, melyik a sikerültebb.
Én rövidesen megfürdöm a vízben, amely Krobilé és Mirtala készített, megeszem egy phazoszi fácán szárnyát, majd századszor elolvasok egy milétoszi mesét, vagy Metrodorosz egy értekezését.
Te pedig visszatérsz celládba, s ott letérdelsz, mint egy engedelmes teve, és kérõdzöl valami már rég megrágott és újra megrágott ráolvasási formulán, és répát falsz be olaj nélkül.
Márpedig, kedves barátom, amikor ezt cselekedjük, ezeket a látszólag igen különbözõ dolgokat, tulajdonképpen mindketten ugyanannak az érzésnek engedelmeskedünk, az emberi cselekedetek egyetlen indítóokának: mindketten gyönyörûségünket keressük, és mindketten közös célt tûzünk magunk elé: a boldogságot, a lehetetlen boldogságot!
Nem állna tehát jól nekem, ha neked ne adnék igazat, kedvesem, amikor magamnak igaz adok.
Te pedig, Thaiszom, érezd jól magad, légy még boldogabb, ha lehetséges, az önmegtartóztatásban és zordonságban, mint amilyen voltál a gazdagságban és a gyönyörben.
Mindent tekintetbe véve azt kell mondanom, hogy irigyellek.
Mert amíg Paphnutius és én, természetünknek engedelmeskedve, egész életünkben a kielégülésnek csak egy fajtáját kerestük, te, kedves Thaisz, megízleled életedben az ellentétes élvezeteket, pedig ritkán adatik meg, hogy ugyanaz az ember mind a kettõt megismerhesse.
Õszintén megvallva, szívesen lennék egy óra hosszat olyan szent, mint a mi kedves Paphnutiusunk.
De hát ezt nem szabad nekem.
Isten veled tehát, Thaisz!
Menj, ahova természeted és sorsod titkos hatalmai vezetnek.
Menj, és vidd magaddal Nikiász jókívánságait.
Tudom, mily keveset használnak ezek; de vajon mit adhatok neked mást, mint terméketlen vágyakozó sóhajtást és hiú kívánságot cserébe amaz illúziókért, amelyek hajdan karjaid közt elborítottak, és amelyeknek csak az árnya marad meg nekem?
Isten hozzád, jótevõm!
Isten hozzád, jóság, amely nem ismeri magát, titokzatos erény, férfiak gyönyörûsége!
Isten hozzád, te legimádatraméltóbb a jelenségek közül, amelyeket a természet létrehozott, ismeretlen célból, a csalódással teli világra.
Mialatt beszélt, sötét harag kelt fel a szerzetes szívében; végül is átkozódásban tört ki.
- Menj innen, átkozott!
Megvetlek és gyûlöllek!
Menj innen, pokolsarj, te ezerszer gonoszabb vagy, mint azok a szegény tévelygõk, akik az imént szidalmazva, kövekkel dobáltak meg.
Õk nem tudták, mit cselekszenek, és Isten kegyelme, amelyet könyörgök számukra, egy nap még leszállhat szívükbe.
De te, megvetésre méltó Nikiász, te csak álnok és keserû méreg vagy.
Szájad kétségbeesést és halált lehel.
Egy mosolyodban több a káromlás, mint amennyi egy évszázad alatt a Sátán füstölgõ ajkát elhagyja.
El innen, kárhozatos!
Nikiász gyengéden nézett rá.
- Isten hozzád, testvér - mondta -, és vajha utolsó órádig megõrizhetnéd hited, gyûlöleted és szereteted kincseit!
Isten hozzád, Thaisz, hiába felejtesz el, mert én megõrzöm emlékedet.
És magukra hagyva õket, elment gondolatokba merülve, azokon a kanyargósutcákon, amelyek a nagy alexandriai temetõváros szomszédságában húzódnak, és ahol a sírszobrocskák készítõi laknak.
Boltjuk tele volt azokkal a világos színûre festett kis agyagfigurákkal, amelyek isteneket és istennõket, színészeket, asszonyokat, kicsi, szárnyas géniuszokat ábrázolnak, és amelyeket a holtakkal együtt szoktak eltemetni.
Arra gondolt, hogy e könnyed képmások valamelyike, amelyet most itt lát, egykoron örök álmának lesz társa; és úgy tûnt fel neki, mintha egy Érosz, felhúzva tunikáját, gúnyosan nevetne rá.
Kellemetlenül érintette, hogy eszébe jutott temetése, és elõre látta azt.
Hogy enyhítsen szomorúságán, megpróbálkozott a filozófiával, és ezt az okoskodást állította össze magában:
"Az idõnek minden bizonnyal nincsen valósága.
Csak szellemünk illúziója.
Ha pedig nincsen idõ, hogyan hozhatná el halálomat?...
Vajon ez azt jelenti, hogy örökké élek?
Nem, hanem arra következtetek belõle, hogy a halálom van, mindig is volt, és mindig is lesz.
Még nem érzem, és mégis van, és nem kell félnem tõle, mert bolondság volna olyannak az eljövetelétõl rettegni, ami már el is jött.
A halál olyképpen van, mint az utolsó lapja egy könyvnek, amelyet olvasok, de még nem olvastam végig."
Ez a gondolatmenet foglalkoztatta egész úton, anélkül hogy felvidította volna; lelke sötét volt még akkor is, amikor háza küszöbére érve meghallotta Krobilé és Mirtala vidám kacaját, akik rá várakozva labdajátékkal mulatoztak.
Paphnutius és Thaisz a Holdkapun át ment ki városból, és a tenger partján haladt tovább.
- Asszony - mondta a szerzetes -, ez a nagy kék tenger sem volna elég, hogy lemossa szennyedet.
Haraggal és megvetéssel beszélt Thaiszhoz:
- Tisztátalanabb vagy, mint a szukák és az emsék, mert pogányoknak és hitetleneknek adtad oda testedet, amelyet az Örökkévaló azért alkotott, hogy az szentélye legyen, és tisztátalanságod olyan nagy, hogy most, amikor már ismered az igazságot, nem imádkozhatsz anélkül, hogy ne kelljen undorodnod önmagadtól.
Thaisz engedelmesen követte Paphnutiust a nehéz ösvényeken, az izzó nap alatt.
Térde reszketett a fáradtságtól, és a szomjúság megtüzesítette leheletét.
De Paphnutius távolról sem érezte azt a hamis szánalmat, amely meglágyítja a profán szíveket, inkább örült e sokat vétkezett test engesztelõ szenvedéseinek.
Szent buzgalomtól elragadtatva, szívesen szaggatta volna meg vesszõvel ezt a testet, amely megõrizte szépségét, gyalázatának kiáltó tanúságaként.
Elmélkedései csak táplálták kegyes haragját, és eszébe jutván az, hogy Thaisz ágyába fogadta Nikiászt, oly szörnyûséges képzetek keltek fel benne, hogy minden vére szívébe futott, és közel volt ahhoz, hogy melle megrepedjen.
Az átkok elfulladtak torkában, és csak fogait csikorgatta.
Felugrott, megállt magasan Thaisz elõtt, sápadtan, rettenetesen, Istennel telten, tekintete a velõig hatolt, és leköpte Thaiszt.
Thaisz nyugodtan megtörölte arcát anélkül, hogy megállt volna jártában.
Most Paphnutius ment Thaisz mögött, úgy szögezve rá pillantását, mint egy örvényre. Csak ment, szent ingerültségben.
Azt gondolta, bosszút áll Krisztusért, hogy Krisztus ne álljon bosszút, ám ekkor meglátott egy vércseppet, amely Thaisz lábáról hullott a homokba.
Ekkor valami ismeretlen fuvallat üdesége szállt nyitott szívébe, bõséges zokogás rázta meg keblét, sírt, odafutott Thaiszhoz, és térdre borult elõtte, nõvérének nevezte, megcsókolta vérzõ lábát.
Százszor is elmormolta: - Nõvérem, nõvérem, anyám, ó, igen szent asszony!
Így könyörgött:
- Mennyei angyalok, gyûjtsétek fel ezt az értékes vércseppet, és vigyétek az Úr trónusa elé.
És csodálatos kökörcsin fakadjon a homokban, amelyet Thaisz vére öntözött, hogy mindenki, aki látja ezt a virágot, ismét megtalálja szívének és érzéseinek tisztaságát!
Ó, szent, szent, igen szent Thaisz!
Amint így imádkozott és prófétált, egy fiatal fiú jött arra szamarán.
Paphnutius megparancsolta neki, hogy szálljon le, ráültette a szamárra Thaiszt, megfogta a gyeplõt, és folytatta a megkezdett utat.
Estefelé egy szép, fákkal árnyékozott csatornához értek. Paphnutius odakötözte a szamarat egy datolyafához, és leülve egy mohos kõre, megszegett Thaisszal egy kenyeret, amelyet sóval és izsóppal fûszerezve ettek meg.
Tenyerükbõl ittak friss vizet, és az örök dolgokról társalogtak.
Thaisz így szólt:
- Még sosem ittam ilyen tiszta vizet, és még sosem szívtam ilyen könnyû levegõt, és érzem, hogy Isten lebeg itt a szellõben.
Paphnutius így szólt: - Látod, itt az est, nõvérem.
Az éjszaka kék árnyai befedik a dombokat.
De nemsokára meglátod hajnalfényben ragyogni az élet szentélyeit; nemsokára meglátod, amint az örök hajnal rózsái gyulladnak ki.
Egész éjjel mentek, és mialatt a növekvõ hold simogatta az ezüstös hullámok taraját, zsoltárokat és szent énekeket zengedeztek.
Amikor felkelt a nap, elõttük terpeszkedett a sivatag, mint egy óriási oroszlánbõr, a líbiai földeken.
A homok szélén fehér cellák emelkedtek a pálmafák alatt a hajnalhasadásban.
- Atyám - kérdezte Thaisz -, ezek az élet szentélyei?
- Te mondád, lányom és nõvérem.
Ez az üdvösség háza, ahová saját kezemmel foglak bezárni.
Nemsokára mindenfelé nõket pillantottak meg, akik úgy sürögtek-forogtak az aszketikus hajlékok körül, mint a méhek a kasok körül.
Voltak olyanok, akik kenyeret sütöttek vagy fõzeléket tisztítottak; sokan gyapjút fontak, és az ég világossága úgy száll le rájuk, mint Isten mosolya.
Mások a tamariszkusz fák árnyékában elmélkedtek; fehér kezük lecsüngött, mert ezek, szeretettel eltelve, Magdolna részét választották, és nem végeztek semmi munkát, csak imádkoztak, elmélkedtek és szent révületbe estek.
Ezért Máriáknak hívták õket, és fehér ruhába öltöztek.
Azokat, akik kezükkel dolgoztak, Mártáknak nevezték, ezek kék ruhát hordtak.
Valamennyien el voltak fátyolozva, és a legfiatalabbak homlokukon szabadjára engedtek néhány hajfürtöt; fel kell tételezni, hogy ez is akaratuk ellenére történt, mert a regulák nem engedik meg.
Egy igen öreg, magas, fehér hajú hölgy celláról cellára járt, keményfából való botjára támaszkodva.
Paphnutius tisztelettel közeledett hozzája, megcsókolta fátyola szegélyét, és így szólt:
- Az Úr békéje legyen tevéled, tiszteletre méltó Albina!
A kasba, amelynek te vagy a királynõje, méhet hozok, amelyet egy virágtalan úton találtam, ahol eltévedt.
Tenyerembe fogtam, és megmelegítettem leheletemmel.
És most neked adom.
És ujjával a színésznõre mutatott, aki letérdelt a Cézárok lánya elõtt.
Albina egy pillanatra Thaiszra vetette szúrós tekintetét, megparancsolta neki, hogy keljen fel, megcsókolta homlokát, majd a szerzeteshez fordult:
- A Máriák közé helyezzük.
Paphnutius akkor elmesélte, mily ösvények vezették Thaiszt az üdvösségházába, és azt kérte, hogy eleinte zárják be Thaiszt egy cellába.
Az apáca-fejedelemasszony beleegyezett, a bûnbánó nõt egy kunyhóba vezette, amely üresen állott, amióta a szûz Laeta halálával szentelte fel.
A szûk szobában csak egy ágy, egy asztal és egy korsó volt, és Thaiszt, amikor küszöbére lépett, végtelen öröm járta át.
- Magam akarom bezárni az ajtót - mondta Paphnutius -, és ráhelyezni a pecsétet, amelyet majd Jézus fog letörni saját kezével.
A forrás mentén felvett egy marék nedves agyagot, beletette egy hajszálát egy kevés nyállal, s azután az ajtó nyílására illesztette.
Majd az ablakhoz lépve, amely mögött ott állt békességesen és elégedetten Thaisz, térdre esett, háromszor dicsérte az Urat, így kiáltott fel:
- Milyen szeretetre méltó az a nõ, aki az élet ösvényén jár!
Milyen szép alába, és hogyan ragyog ábrázata!
Felemelkedett, csuklyáját szemére húzta, és lassan eltávozott.
Albina magához hívta egyik szüzét:
- Leányom - mondta -, vidd oda Thaisznak, amire szüksége van: kenyeret, vizet és egy háromlyukú fuvolát.
A KUTYATEJ
Paphnutius visszatért a szent sivatagba.
Athribisznál felszállt a hajóra, mely felfelé ment a Níluson, hogy élelmet szállítson Szerapion apát kolostorának.
Amikor kilépett a partra, tanítványai nagy örvendezéssel siettek elébe.
Egyesek karjukat ég felé emelték, mások a földre borultak, és megcsókolták az apát saruját.
Mert már tudták, mit vitt véghez Alexandriában a szent.
A szerzetesek rendszerint ismeretlen gyors úton értesültek a cselekedetekrõl, amelyek az Egyház biztonságára vagy dicsõségére történtek.
A hírek a számum gyorsaságával száguldtak a sivatagban.
És mialatt Paphnutius lefelé haladt a sivatagban, tanítványai követték, és dicsõítették az Urat.
Flavianus, aki a legidõsebb volt testvérei közt, hirtelen, szent önkívületben, az égiektõl sugalmazott énekbe kezdett:
Áldott nap ez!
Atyánk visszatért!
Visszatért, új érdemekkel, amelyek jutalmát mi vesszük el!
Mert az atyák erénye a gyermekek gazdagsága, és apát szentsége balzsammal járja át valamennyi cellát!
Paphnutius atyánk új jegyest adott Jézus Krisztusnak.
Csodálatos mûvészetével a fekete bárányt fehér báránnyá változtatta.
És íme, visszatér új érdemekkel gazdagon.
Hasonlatosan Arszinoé méhéhez, amelyet a virágok nektárja nehezít el.
Hasonlatosan Núbia juhához, amely alig bírja hordani bõséges gyapja terhét.
Ünnepeljük meg e napot, és örömére ízesítsük olajjal ételeinket!
Amikor az apát cellája küszöbéhez értek, valamennyien térdre borultak, és ezt mondták:
- Áldj meg bennünket, atyánk, és adj mindnyájunknak egy kis olajat, hogy megünnepelhessük visszatérésedet!
Csak Pál, az Együgyû maradt állva, s azt kérdezte "Ki ez az ember?"  és nem ismerte meg Paphnutiust.
De senki sem törõdött azzal, mit mond, mert tudták, hogy értelem híjával való, bár jámborság tölti el.
Antinoé apátja, bezárkózva cellájába, így gondolkozott:
"Végre visszatértem nyugodalmam és boldogságom menedékhelyére.
Végre itthon vagyok ismét, elégedettségem fellegvárában.
Hogyan lehet az, hogy e kedves nádtetõ nem fogad barátjaként, és a falak nem mondják: Üdvöz légy!
Eltávozásom óta semmi sem változott választott hajlékomban.
Itt van az ágyam, és itt az asztalom.
Itt van a múmiafej, amely annyiszor ihletett üdvös gondolatokra, és itt van a könyv, amelyben annyiszor kerestem Isten jelképeit.
És mégsem találok meg semmit sem abból, amit hátrahagytam.
A dolgokat mintha gyászosan megfosztották volna szokott bájuktól, és úgy érzem, mintha most látnám õket elõször.
Amint elnézem ezt az asztalt és ezt a fekhelyet, amelyet annak idején saját kezemmel faragtam, ezt a fekete és elszáradt fejet, ezeket az Isten szavaival sugalmazott papirusztekercseket, olyan, mintha egy halott bútorait látnám magam elõtt.
E tárgyakat, amelyeket oly jól ismertem, nem ismerem meg most.
Ó, jaj! Minthogy a valóságban semmi sem változott körülöttem, csakis én változhattam meg.
Más ember lettem.
Halott az a régi énem!
Mi lett belõle, Istenem?
Mit vitt magával?
Mit hagyott meg nekem?
És ki vagyok én?"
És nyugtalansággal töltötte el, hogy akarata ellenére is úgy érezte, cellája kicsiny, holott, ha a hit szemével tekintett rá az ember, mérhetetlenül nagynak kellett találnia azt, mert hiszen Isten végtelensége kezdõdött benne.
Amikor homlokát a földre szorítva imádkozni kezdett, vidámsága egy kissé visszatért.
Alig imádkozott egy óra hosszat, amikor Thaisz képe jelent meg szeme elõtt.
Hálát adott Istennek:
- Jézus!
Te küldöd nekem ezt a képet.
Ebben is felismerem végtelen jóságod: azt akarod, hogy örüljek, megnyugodjam és megbékéljek annak láttán, akit én adtam Neked.
Elém tárod most már ártalmatlan mosolyát, most már ártatlan báját, szépségét, amelynek fullánkját kihúztam.
Hogy kedvemben járj, Istenem, olyannak mutatod, amilyenné én díszítettem és tisztítottam a Te szándékaid szerint, mint ahogy egy barát mosolyogva említi barátjának a kellemes ajándékot, amelyet kapott tõle.
Ezért látom örömmel e nõt, biztosan tudván, hogy Tõled jön a látomás.
Ugye, nem felejted el, hogy Neked adtam, Jézusom?
Õrizd meg, miután tetszik Neked, és fõképp ne tûrd, hogy bája másnak ragyogjon, mint Neked.
Egész éjszaka nem tudott aludni, és Thaiszt tisztábban látta, mint annakidején a Nimfák barlangjában.
Tanúságot tett maga mellett, mondván:
- Amit tettem, Isten dicsõségére cselekedtem.
Mégis, nagy meglepetésére, nem érezte a szív békességét.
Így sóhajtott fel:
- Miért vagy szomorú, én lelkem, és miért háborgatsz engem?
És lelke továbbra is nyugtalan maradt.
Harminc napig maradt e szomorú lelkiállapotában, amely a remeték számára rettenetes megpróbáltatások elõjele.
Thaisz képe sem éjjel, sem nappal nem hagyta el.
Nem ûzte el magától, mert még mindig azt hitte, hogy az Úrtól jön, és egy szent nõ képe.
De egy reggel Thaisz álmában kereste fel, ibolyák voltak a hajában, és oly félelmetesen elbájoló volt, hogy Paphnutius rémülten felkiáltott, és hideg verítékben úszva ébredt fel.
Még hunyorgott az álmosságtól, amikor úgy érezte, hogy nedves és meleg lehelet érinti arcát: egy kis sakál feltette két elülsõ lábát az ágy szélére, Paphnutius orra alá fújta bûzös leheletét és halkan röhögött.
Paphnutius erre mérhetetlenül megdöbbent, és úgy érezte, mintha egy torony dõlne össze lába alatt.
És valóban, lezuhant romba dõlt önbizalmának magasságából.
Egy ideig gondolkozni sem volt képes; majd összeszedte lelkierejét, de elmélkedése csak még jobban megnövelte nyugtalanságát.
"Vagy az egyik, vagy a másik, vagy ez a látomás is, mint az elõzõk, Istentõl jön; a látomás jó, és csak az én természetem gonoszsága rontotta el, mint ahogy a bor megsavanyodik a tisztátalan edényben.
Méltatlanságomban az épületes látványt botránnyá változtattam, amibõl az ördögi sakál mindjárt hasznot húzott.
Vagy pedig ez a látomás nem Istentõl jött, hanem ellenkezõleg, az ördögtõl, és meg volt fertõzve.
Ebben az esetben kételkednem kell, hogy vajon az elõzõek csakugyan mennyei eredetûek- e, mint ahogy hittem.
Nem vagyok tehát képes, hogy megkülönböztessem a dolgokat, ami pedig oly nélkülözhetetlen a remetének.
Mindkét esetben Isten azt jelzi, hogy eltávolodott tõlem, aminek a hatását érzem anélkül, hogy okát meg tudnám magyarázni."
Ilymód okoskodott, és aggódva kérdezte:
- Igazságos Isten, milyen megpróbáltatásra tartogatod szolgáidat, ha még szentjeidnek megjelenése is veszedelmet hoz rájuk?
Add tudtomra, valami érthetõ jellel, mi jön Tõled, és mi a másiktól!
És minthogy Isten, akinek útjai kifürkészhetetlenek, nem tartotta szükségesnek, hogy felvilágosítsa szolgáját, Paphnutius kétségbe hullva elhatározta, hogy nem gondol többé Thaiszra.
De elhatározása terméketlen maradt.
A távollevõ erõsebb volt nála.
Akár olvasott, akár elmélkedett, akár imádkozott vagy magába szállt, mindig Thaisz nézett rá.
Képzeletbeli közeledését mindig enyhe zörej elõzte meg; olyasféle hang, mint amilyent a nõi ruhák adnak ki, amikor járás közben hozzásúrlódnak valamihez, és ezek a látomások sokkal pontosabbak voltak a valóságnál, mert a valóság mozgásban van és zavaros, míg a magányból fakadó fantomok magukon viselik mélységes jellegzetességüket, és a megmásíthatatlan változatlanságot személyesítik meg.
Thaisz más és más alakban jelent meg elõtte: hol eltûnõdve, homlokán utolsó romlandó koszorújával, mint az alexandriai lakomán, mályvaszínû, ezüstvirágokkal hímzett ruhában, hol kéjesen, könnyû fátylai fellegében a Nimfák barlangjának langyos árnyai között, majd meg alázatosan és kámzsájából mennyei örömöt sugározva szerteszét; majd pedig tragikusan, tekintete halálfélelemben úszik, meztelen mellére mutat, amelyet nyitott szívének vére fest meg.
Legjobban az nyugtalanította Paphnutiust ezekben a látomásokban, hogy így visszatérhettek azok a koszorúk, tunikák, fátylak, amelyeket saját kezével égetett el; nyilvánvalóvá lett elõtte, hogy ezeknek a dolgoknak elpusztíthatatlan lelkük van, és így kiáltott fel:
- Íme, Thaisz vétkeinek megszámlálhatatlanul sok lelke jön most el hozzám!
Amikor elfordította fejét, úgy érezte, Thaisz mögötte áll, és még nagyobb nyugtalanság fogta el.
Kegyetlenül szenvedett.
De minthogy lelke és teste tiszta maradt a kísértésektõl, Istenben reménykedett, és gyengéd szemrehányásokat tett neki:
- Én Istenem, ha oly messzire elmentem, hogy e nõt megkeressem a pogányok között, Érted tettem, nem pedig magamért.
Nem volna igazságos, ha azért szenvednék, amit a Te érdekedben cselekedtem.
Védelmezz meg, édes Jézusom!
Megváltóm, válts meg engem!
Ne engedd, hogy a fantom vihesse véghez azt, ami a testnek nem sikerült.
Ha gyõzedelmeskedtem a testen, ne tûrd, hogy az árny terítsen földre.
Tudom, hogy most sokkal nagyobb veszedelmeknek vagyok kitéve, mint valaha.
Érzem és tudom, hogy az álom hatalmasabb a valóságnál.
Hogy is lehetne másképp, amikor az álom a magasabb rendû valóság?
Az álom a dolgok lelke.
Maga Platón is, bár csak bálványimádó volt, felismerte az ideák valóságos létezését.
A démonok ama lakomáján, ahová elkísértél engem, Uram, hallottam ugyan bûnöktõl szennyezett, de értelemnek kétségkívül híjával nem levõ férfiakat, akik valamennyien egyetértettek abban, hogy a magányban, az elmélkedésben és az eksztázisban valóságos tárgyakat látunk; és a Te Szentírásod is, Uram, több ízben tanúsítja az álmok erejét, és az akár Teáltalad fényességes Isten, akár az ellenfél által küldött látomások hatalmát.
Egy új ember volt benne, és ez most Istennel vitázott, és Isten nem sietett megvilágosítani.
Éjszakái egy hosszú álomból álltak, és napjai nem különböztek éjszakáitól.
Egy reggel arra ébredt, hogy olyan sóhajok törnek fel mellébõl, amilyenek a holdfényben szállnak fel a sírokból, amelyek bûntettek áldozatait fedik.
Álmában megint eljött Thaisz, vérzõ lábát mutogatva, és mialatt Paphnutius sírt, Thaisz az ágyába lopakodott.
Most már nem maradt kétsége: Thaisz képe tisztátalan kép.
Gyomra felfordult az undortól, felugrott beszennyezett fekhelyérõl, és arcát kezébe rejtette, hogy ne lássa a nap világát.
Az órák múltak, de el nem vitték szégyenét.
A cellában minden hallgatott.
Paphnutius hosszú, hosszú hónapok óta, most volt elõször egyedül.
A fantom végre elhagyta, és most távolléte is félelmetes volt.
Semmi, semmi sem vonta el figyelmét, mindig álmára kellett gondolnia.
Iszonyattal mondta magában:
"Hogy lehet az, hogy nem taszítottam el?
Hogy lehet az, hogy nem téptem magam ki hideg karjai és tüzes térdei közül?"
Isten nevét ki sem merte ejteni e meggyalázott fekhely közelében, és attól tartott, hogy miután a cellát megszentségtelenítették, a démonok most már kényük-kedvük szerint fognak itt ki-be járni.
Aggodalma nem is bizonyult alaptalannak.
A hét kis sakál, amely eddig csak a küszöbig merészkedett, most sorban bejött, és letelepedett az ágy alá.
A vecsernye órájában egy nyolcadikat pillantott meg, amelynek szaga dögletes volt.
Másnap egy kilencedik csatlakozott hozzájuk, és nemsokára már harminc volt, majd hatvan, majd nyolcvan.
Egyre kisebbek lettek, abban a mértékben, ahogy sokasodtak, és amikor már nem voltak nagyobbak a patkányoknál, befedték a padlót, a fekhelyet és a zsámolyt.
Egyikük felugrott a faasztalkára, amely az ágy fejénél állt, mind a négy lábát a halálfejre tette, s izzó szemmel nézett a szerzetesre.
És napról napra újabb sakálok jöttek.
Hogy jóvátegye álma gyalázatát, és elmeneküljön a tisztátalan gondolatok elõl, Paphnutius elhatározta, hogy elhagyja immár beszennyezett celláját, és a sivatag mélyén sosem hallott zordonságra, különös munkákra, egészen új szenvedésekre adja magát.
De mielõtt véghezvitte szándékát, felkereste az agg Palémont, hogy tanácsát kérje.
Palémont éppen salátája öntözése közben találta.
A nap lemenõben volt.
A Nílus kéken folyt az ibolyaszínû dombok alatt.
A szent ember óvatosan járt, hogy ne riassza meg a galambot, amely vállára ült.
- Az Úr legyen veled, Paphnutius testvér - mondta.
- Csodáld meg jóságát: elküldi hozzám állatait, amelyeket Õ teremtett, hogy velük mûvérõl társalogjak, és dicsõítsem Õt az ég madaraiban.
Nézd ezt a galambot, figyeld meg nyakának változó színárnyalatait, és mondd, vajon nem szép teremtménye-e Istennek?
De nem akarsz, testvérem, valami kegyes tárgyról beszélni velem?
Ha így van, leteszem öntözõkannámat, és hallgatlak.
Paphnutius elmondta az aggastyánnak utazását, visszatérését, napjainak látomásait, éjszakáinak álmait, és nem hallgatta el a vétkes álmot és a sakálok tömegét sem.
- Nem gondolod, atyám - tette hozzá -, hogy be kellene mennem mélyen a sivatagba, és ott rendkívüli önsanyargatást vállalni magamra, hogy elriasszam az ördögöt vezeklésemmel?
- Én csak szegény bûnös vagyok - felelte Palémon -, és rosszul ismerem az embereket, minthogy egész életemet ebben a kertben töltöttem, gazellákkal, kis nyulakkal és galambokkal.
De azt hiszem, testvérem, bajod onnan származik, hogy minden átmenet nélkül jöttél a világ forgatagából a sivatag nyugalmába.
Ezek a hirtelen változások csak árthatnak a lélek egészségének.
Úgy vagy vele, testvérem, mint az az ember, aki majdnem egy idõben nagy melegnek és nagy hidegnek teszi ki magát.
Az köhögést kap és láz gyötri.
Én a te helyedben, Paphnutius testvér, ahelyett hogy mindjárt elvonulnék valami szörnyûséges sivatagba, inkább igyekeznék szórakozni, úgy, ahogy illik egy szerzetesnek és egy szent apátnak.
Meglátogatnám a szomszédos kolostorokat.
Azt mondják, akadnak köztük egészen csodálatosak is.
Szerapion apát kolostora, úgy hallom, ezernégyszázharminckét cellából áll, és a szerzetesek annyi légióra oszlanak benne, ahány betû van a görög ábécében.
Azt is mesélik, hogy bizonyos összefüggést lehet megfigyelni a szerzetesek jellege és az õket megjelölõ betû között, és hogy például azok, akik a Z alá helyeztettek, csavaros észjárásúak, míg azok, akik az I betûhöz tartoznak, tökéletesen egyenes lelkûek.
Én a te helyedben, testvérem, elmennék, és meggyõzõdnék minderrõl saját szememmel, és nem nyugodnék addig, amíg színrõl színre nem látnám ezeket a csodálatos dolgokat.
Nem mulasztanám el, hogy tanulmányozzam a Nílus mentén elszórt különbözõ közösségek alkotmányát, és összehasonlítanám azokat.
Az ilyen tevékenység illik a hozzád hasonló szerzeteshez.
Bizonyára te is hallottad, hogy Efraim apát milyen nagy szépségû szerzetesi szabályokat szerkesztett.
Engedélyével le is másolhatnád, hiszen nagyon ügyesen írsz.
Én bizony nem tudnám leírni, mert kezem úgy hozzászokott az ásóhoz, hogy nem eléggé hajlékony, és nem tudná vezetni a vékony írónádat a papirusz fölött.
De te, testvérem, ismered a betûket, s ezért hálát kell adni Istennek, mert semmi sem olyan csodálatra méltó, mint a szép írás.
A másoló és felolvasó munkája nagy segítség a rossz gondolatok ellen.
Paphnutius testvér, miért is nem foglalod írásba atyáinknak, Antalnak és Pálnak tanításait?
E kegyes munkálkodásban lassanként megtalálnád lelked és érzékeid békességét; a magány ismét kedves lenne szívednek, és nemsokára megint folytathatnád aszkétaságod cselekedeteit, amelyeket azelõtt gyakoroltál, és utazásod miatt szakítottál félbe.
De a túlzásba vitt bûnbánattól nem szabad sok jót várnod.
Antal atyánk, amíg köztünk élt, gyakran mondogatta: "A túlságos böjt gyengeségre vezet, és a gyengeség lankadásra.
Vannak szerzetesek, akik tönkreteszik testüket oktalanul hosszúra nyújtott önmegtagadással.
Ezekrõl azt lehet mondani, hogy keblükbe mártják a tõrt, és eszméletlenül adják át magukat a démonok hatalmának."
Így beszélt Antal, a szent ember.
Én csak egy tudatlan vagyok, de Isten kegyelmébõl megjegyeztem atyánk szavait.
Paphnutius hálát adott Palémonnak, és megígérte, hogy elmélkedni fogtanácsain.
Keresztülment a kicsiny kertet körülzáró nádsövényen, majd visszafordult, és látta a jó kertészt, amint salátáit öntözte, míg a galamb hajlott hátán egyensúlyozott. Erre a látványra sírni támadt kedve.
Amikor visszatért cellájába, különös nyüzsgés fogadta. Olyasfajta, mint amikor dühöngõ szél kavarja fel a homokszemeket, és Paphnutius tízezer meg tízezer kis sakált látott maga körül.
Ezen az éjszakán álmában magas kõoszlopot pillantott meg, rajta egy emberi alakkal, és hangot hallott, amely így szólt:
- Menj fel az oszlopra!
Felébredésekor, abban a meggyõzõdésben, hogy ezt az álmot az Ég küldte, maga köré gyûjtötte tanítványait, és így szólt hozzájuk:
- Szeretett fiaim, elhagylak benneteket, hogy oda menjek, ahová Isten küld.
Távollétemben úgy engedelmeskedjetek Flavianusnak, mintha nekem engedelmeskednétek, és viseljétek gondját Pál testvérünknek.
Áldásom rátok.
Isten veletek.
Mialatt Paphnutius egyre távolodott, a szerzetesek ott maradtak a földre borulva, és amikor felemelték fejüket, nagy, sötét alakja már a látóhatár szélén imbolygott, a homoktengerben.
Éjjel-nappal ment, ment, amíg el nem ért ama templom romjaihoz, amelyet még a bálványimádók építettek, és ahol skorpiók és szirének közt aludt csodálatos utazása alkalmával.
Még álltak a mágikus jelekkel borított falak.
Harminc óriási, emberfejben vagy lótuszvirágban végzõdõ oszloptörzs még támasztotta a roppant nagy kõgerendákat.
Csak a templom végén rázta le egy oszlop ódon súlyát, és szabadon állt.
Oszlopfõként ennek egy kerek arcú, mosolygós, tehénszarvat viselõ nõi fej szolgált.
Paphnutius felismerte ebben azt az oszlopot, amelyet álmában mutattak neki, s úgy becsülte, hogy harminckét könyök magas lehet.
Bement a szomszéd faluba, csináltatott egy ilyen hosszúságú létrát, és amikor odatámasztották az oszlophoz, felment rá, letérdelt az oszlopfõn, és így szólt az Úrhoz:
- Íme, Istenem, a lakóhely, amelyet kiszemeltél nekem.
Vajha kegyelmedben itt maradhatnék halálom órájáig.
Nem vitt magával ennivalót, a Gondviselésre bízta magát, és arra számított, hogy jótékony parasztok majd ellátják azzal, amivel eltengetheti életét.
És csakugyan, másnap a nona órájában asszonyok jöttek gyermekeikkel, kenyeret, datolyát és friss vizet hoztak, és a fiúk felvitték az oszlop tetejére.
Az oszlopfõ nem volt elég nagy ahhoz, hogy a szerzetes egész hosszában lefekhessék rajta, úgyhogy összehúzott lábbal és fejét mellére ejtve aludt, és az alvás kegyetlenebb fáradság volt, mint az ébrenlét.
Hajnalban a karvalyok súrolták szárnyukkal, és szorongással és rémülettel telten ébredt fel.
Az ács, aki a létrát készítette, történetesen istenfélõ ember volt.
Megrendítette a gondolat, hogy a szent ki van téve az esõnek és a napnak, és attól tartott, hogy le fog esni álmában; a kegyes ember tehát tetõt és korlátot épített az oszlopfõre.
Ezenközben a csodálatos szent híre faluról falura terjedt, és vasárnapeljöttek a völgybeli földmûvesek feleségükkel és gyermekükkel, hogy megszemléljék a sztûlitát.
Paphnutius tanítványai csodálattal tudták meg magasztos visszavonulásának helyét, odajöttek, és abban a kegyben részesültek, hogy kunyhókat építhettek maguknak az oszlop lábánál.
Minden reggel körben felálltak mesterük körül, aki épületes szavakkal buzdította õket:
- Fiaim - mondta -, legyetek hasonlatosak ama kisgyermekekhez, akiket Jézusszeretett.
Ebben áll az üdvösség.
A test vétke minden vétek forrása és eredete. Úgy fakadnak a test vétkébõl, mint egy apából.
A gõg, a fösvénység, a restség, a harag és az irigység az õ szeretett ivadékai.
Íme, ezt láttam Alexandriában: láttam a gazdagokat, amint elragadja õket a paráználkodás bûne, és mint valami iszapos folyam viszi a keserû örvény felé.
Efraim és Szerapion apát, hírét hallván ennek, saját szemével akarta látni Paphnutiust.
Amikor Paphnutius messzirõl megpillantotta a folyón a háromszögû vitorlát, amely az apátokat hozta, nem állhatta meg, hogy ne gondolja magában: íme, Isten példának állította õt a remeték elé.
A két szent apát, amikor meglátta, nem titkolta meglepetését; megtanácskozták a dolgot, s azután egyetértettek abban, hogy e rendkívüli bûnbánat nem helyes, és intették Paphnutiust, hogy szálljon le.
- Ez az életmód ellenkezik a szokással - mondták. - Rendkívüli és teljesen szabálytalan.
De Paphnutius azt felelte:
- Vajon mi az egész szerzetesi élet, ha nem csodaszerû élet?
És a szerzetes dolgainak nem kell-e éppoly rendkívülieknek lenniük, mint amilyen õ maga?
Isten intését követve jöttem ide fel; és csak Isten intésére fogok innen leszállni.
Mindennap csapatostul jöttek újabb szerzetesek, hogy Paphnutius tanítványaihoz csatlakozzanak, és hajlékot építsenek maguknak a légi remetelak köré.
Többen közülük, hogy a szentet utánozzák, felmásztak a templom romjaira; de testvéreik megrótták ezeket, és a fáradtságtól elcsigázva csakhamar le is mondtak szándékukról.
Özönlöttek a zarándokok.
Voltak olyanok, akik nagyon messzirõl jöttek, éhesek és szomjasok voltak.
Egy szegény özvegyasszonynak az az ötlete támadt, hogy friss vizet és görögdinnyét adott el nekik.
Az oszlopnak támaszkodott, vörös agyagpalackjai, csészéi és gyümölcsei mögött, kék-fehér csíkos tetõ alatt, és így kiáltott: - Ki akar inni?
- Ez özvegy példájára egy pék téglát hozott, és kemencét épített a közelben, abban a reményben, hogy kenyeret és süteményeket adhat el az idegeneknek.
Minthogy a látogatók tömege szünet nélkül növekedett, és már Egyiptom nagy városainak lakosai is jönni kezdtek, egy pénzsóvár ember karavánszerájt épített, ahol az urak lakhattak szolgáikkal, tevéikkel és öszvéreikkel.
Nemsokára már piac is volt az oszlop elõtt, a nílusi halászok odahozták halaikat és a kertészek fõzelékeiket.
Egy borbély, aki szabad ég alatt borotvált, tréfás beszédeivel mulattatta a tömeget.
A vén templom, amely oly sokáig hallgatásba és békébe burkolózott, most megtelt az élet megszámlálhatatlan sok mozgásával és zajával.
A kocsmárosok borpincévé alakították át a föld alatti termeket, és az ódon oszlopokra aggatták cégéreiket, amelyek Paphnutiust, a szent embert ábrázolták, és ezt a görög és egyiptomi nyelvû feliratot hordozták: Itt gránátalma- és fügebor és valódi kilikiai sör kapható.
A falakra, melyeket karcsú és nemes emberi alakok dombormûvei díszítettek, a kereskedõk hagymakoszorúkat és füstölt halat, nyulakat és nyúzott ürüket akasztottak.
Esténként a romok régi lakói, a patkányok, hosszú sorban menekültek a folyó felé, mialatt az íbiszek nyugtalanul nyújtogatták hosszú nyakukat, és bizonytalanul rakták lábukat az oromzatokra, amelyek felé a konyhák füstje, az ivók kiáltozása és a szolgálólányok zajongása szállt.
Körös-körül utakat mértek, a kõmûvesek kolostorokat, kápolnákat, templomokat építettek.
Hat hónap múlva már várost alapítottak, fegyveres õrséggel, törvényszékkel, börtönnel és iskolával, amelyet egy öreg vak írnok vezetett.
Zarándokok, zarándokok után sereglettek, szünet nélkül.
Püspökök és segédpüspökök siettek ide, csodálattal eltelve.
Az antiochiai pátriárka, aki éppen Egyiptomban tartózkodott, eljött egész lelkészi karával.
Nagyon megdicsérte e sztûlita rendkívüli viselkedését, és Athanasius távollétében a líbiai egyház fejei mind osztották a pátriárka felfogását.
Amikor ezt Efraim és Szerapion apát megtudta, eljött, hogy Paphnutius lábánál bocsánatot kérjen elõbbi bizalmatlanságáért.
Paphnutius így felelt nekik:
- Tudjátok meg, testvéreim, hogy a bûnbánat, amelyet tartok, alig ér fel a kísértésekkel, amelyek meglátogatnak, és amelyeknek a száma és ereje megdöbbentõ.
Kicsiny az ember, ha kívülrõl nézzük, és oszlopomról, ahová Isten helyezett, olyanok a lent nyüzsgõ emberi lények, mint a hangyák.
De belülrõl nézve az ember irdatlanul nagy; nagy, mint a világ, mert a világot hordozza magában.
Mindaz, ami elterül itt elõttem, a kolostorok, a fogadók, a bárkák a folyón, a falvak és a távoli mezõk, a csatornák, a homoksivatagok és a hegyek, mind semmi ahhoz képest, ami belül van bennem.
Szívemben megszámlálhatatlan sok várost és határtalan sivatagokat hordozok.
És a rossz, a rossz és a halál, elterülve ezen a végtelenségen, úgy befedi, mint az éjszaka a földet.
Én magam a rossz gondolatok egész világmindensége vagyok.
Így beszélt, mert gyötörte az asszony utáni vágy.
A hetedik hónapban Alexandriából és más egyiptomi városból asszonyok érkeztek, akik hosszú ideje meddõk lévén, gyógyulást reméltek a szent ember közbenjárásától és oszlopának erejétõl.
Terméketlen hasukat a kõhöz dörzsölték.
Majd végeláthatatlan sorban érkeztek a kocsik, a hordágyak, a gyaloghintók, megálltak, összetorlódtak, tolakodtak Isten emberének lába elõtt.
Látni is félelmetes volt, hogy milyen betegek szálltak ki belõlük.
Az anyák megmutatták Paphnutiusnak gyermeküket, kinek tagja elferdült, szeme kifordult, szája habzott és hangja rekedt volt.
Paphnutius megáldotta õket.
Vakok közeledtek kinyújtott karral, és tétován felemelték feléje arcukat: szemük helyén két vérzõ lyuk.
A bénák megmutatták neki tagjaik súlyos mozdulatlanságát, halálos soványságát és csúf megkurtulását; a sánták megmutatták dongalábukat; a rákosok mellüket két kézre fogva, felfedték elõtte keblüket, amelyet mintha láthatatlan keselyû szaggatott volna meg.
Vízkóros asszonyokat tettek le eléje a földre, és ez olyan volt, mintha tömlõket raktak volna ki.
Paphnutius megáldotta õket.
Núbiaiak jöttek, akiket a leprás elefántkórság gyötört, nehézkes járással közeledtek, és síró szemmel néztek rá lélek nélküli arcukból.
Paphnutius keresztet vetett rájuk.
Aphroditopoliszból hordágyon hoztak egy fiatal lányt, aki, miután vért hányt, három nap óta aludt.
Olyan volt, mint egy viaszbáb, és szülei, akik holtnak hitték, pálmaágat helyeztek mellére.
Paphnutius imádkozott, mire a lány felemelte fejét, és kinyitotta szemét.
Minthogy a nép mindenfelé mesélte a szent csodáit, Egyiptom minden részébõl légiószámra özönlöttek azok a szerencsétlenek, akiket a görögök által szent betegségnek nevezett baj sújtott.
Amint meglátták a sztûlitát, görcsökbe estek, a földön vonaglottak, kapálóztak, összegömbölyödtek.
És ki hinné el? - vad õrjöngés fogta el azokat is, akik támogatták õket, õk is utánozni kezdték az epileptikusok vonaglásait.
Szerzetesek és zarándokok, férfiak és nõk ott fetrengtek, csapkodtak maguk körül, kicsavart taggal, habzó szájjal, marékszámra ették a földet, és prófétáltak.
És Paphnutiust oszlopa tetején reszketés fogta el, és így kiáltott Istenhez:
- Én vagyok a bûnbak, Uram, és magamra veszem mindezeknek az embereknek tisztátalanságát, és ezért van a testem tele gonosz szellemekkel.
Valahányszor egy beteg gyógyultan ment el, a körülállók kiáltással üdvözölték, diadalmenetben hordozták, és szünet nélkül ezt ismételték:
- Egy új Sziloé forrása nyílt meg elõttünk.
Már százával függtek a mankók a csodatevõ oszlopon; a hálás nõk felaggatták rá koszorúikat és fogadalmi szobrocskáikat.
A görögök szellemes disztichonokat írtak rá, és minthogy minden zarándok belevéste nevét, az oszlop nemsokára embermagasságig latin, görög, kopt, pun, héber, szíriai és mágikus írásjegyekkel volt teleróva.
Amikor eljött a húsvét ünnepe, a csodák városában olyan sokadalom gyûlt össze, hogy az aggok azt hitték, az óvilági misztériumok ideje tért vissza.
Nagy összevisszaságban keveredett az egyiptomiak tarka ruhája, az arabok burnusza, a núbiaiak fehér lágyékkötõje, a görögök rövid kabátja, a rómaiak sokráncú tógája, a barbárok zubbonya és vörös nadrágja és a kurtizánok arannyal hímzett tunikája.
Lefátyolozott nõk jöttek szamárháton, elõttük fekete eunuchok, akik bottal törtek utat úrnõjüknek.
A bûvészek leterítettek a földre egy szõnyeget, bemutatták ügyességüket, és kecsesen mutatványoztak nézõik hallgató köre elõtt.
Kígyóbûvölõk karjukat kinyújtva tekerték le élõ övüket.
A tömeg csillogott, szikrázott a napfényben, port vert fel, csörömpölt, lármázott, zúgott.
Az állatukat ütõ tevehajcsárok kiáltozása, a lepra és a szemmel verés elleni amuletteket árusító kalmárok szava, a Szentírásból vett sorokat éneklõ szerzetesek zsoltározása, a vallásos õrjöngésbe esett asszonyok sírós nyöszörgése, a régi hárembeli dalokat ismétlõ koldusok siránkozó kántálása, a juhok bégetése, a szamarak ordítása, a hajósoknak az elkésett utasokhoz intézett hívó szava, mindez az összekeveredõ zaj fülsiketítõ lármát csapott, de még ezt is túlharsogta a meztelen kis néger gyerekek éles hangja, akik ott futkároztak mindenfelé, és friss datolyát árultak.
Mindezek a különbözõ lények ott fulladoztak a vakító ég alatt, a fülledtlevegõben, mely mind nehezebbé vált a nõk illatszerétõl, a négerek szagától, a sült ételek gõzétõl és illatától a mézgának, melyet az ájtatoskodók a pásztoroktól vásároltak, és a szent lábainál égettek el.
Mikor éjszaka lett, tüzeket, fáklyákat, lámpásokat gyújtottak, és mindenfelé csak vörös árnyak és fekete formák voltak.
Lekuporodott hallgatói körében egy aggastyán állt, arcát füstölgõ lámpás világította meg, és azt mesélte, hogyan bûvölte el egykor Bitiu szívét, kitépte mellébõl, egy akácfába helyezte, majd maga is fává változott.
Nagy mozdulatokkal beszélt, amelyeket árnyéka nevetséges torzításokkal ismételt, és a hallgatóság felkiáltásokkal adott kifejezést csodálatának.
A kocsmákban a korhelyek kereveteken fekve sört és bort követeltek.
Elõttük a táncosnõk festett szemmel és meztelen hassal vallásos és buja jeleneteket mutattak be.
Félrevonulva fiatalemberek kockáztak vagy morrát játszottak, és aggastyánok az árnyékban prostituáltak után lopakodtak.
A nyüzsgõ-mozgó alakok tömege fölött magányosan emelkedett fel a mozdulatlan oszlop; a tehénszarvas oszlopfõ az árnyékba nézett, és fölötte virrasztott Paphnutius, ég és föld között.
Hirtelen felkelt a hold egy istennõ meztelen vállaként a Nílus felett.
A dombokon kékes fény ömlött el, és Paphnutius úgy látta, mintha Thaisz teste csillámlana a vizek fényeiben, az éjszaka zafírjai között.
A napok múltak, és a szent oszlopán maradt.
Amikor elkövetkezett az esõs évszak, az ég vizei keresztülhatolva a tetõ hasadékain elárasztották testét; elzsibbadt tagjai nem tudtak mozdulni sem.
Bõre, amelyet megsütött a nap, kipirított a harmat, felrepedezett; nagy fekélyek emésztették karját és lábát.
De még jobban emésztette belsejét a Thaisz után való vágy, és így kiáltott fel
- Hát még mindig nem elég, hatalmas Isten?
Még több kísértés?
Még több tisztátalan gondolat?
Még több rettentõ kívánság?
Uram, hadd jöjjön belém az emberek minden paráznasága, hogy jóvátegyem valamennyit!
Ha hazugság is az, hogy a spártai szuka magára vette a világ bûneit, amint bizonyos csalfaságkoholótól hallottam, mégis van valami rejtett értelem ebben a mesében, és ma kezdek ráeszmélni helyességére.
Mert igaz az, hogy az emberek tisztátalansága behatol a szentek lelkébe, hogy ott elvesszen, mint egy kútban.
Ilymód az igazak lelkében több az iszap, mint amennyi valaha volt egy bûnös lelkében.
És én dicsõítlek Téged, Isten, hogy a mindenség csatornájává tettél.
De íme nagy zaj támadt egy nap a szent városban, és eljutott egészen az aszkéta füléig: egy igen nagy személyiség, a legjelesebb férfiak egyike, az alexandriai hajóhad prefektusa, Lucius Aurelius Cotta fog eljönni, már jön is, már közeledik!
A hír igaznak bizonyult.
Az öreg Cotta, aki azért indult útnak, hogy felülvizsgálja a Nílus csatornáit és hajózását, több ízben nyilvánította azt a kívánságát, hogy látni akarja a sztûlitát és az új várost, amelynek Sztülopolisz nevet adtak.
Egy reggel Sztülopolisz lakói azt látták, hogy vitorlák fedik be az egész folyót.
Cotta megjelent egy aranyozott és bíborsátras gálya fedélzetén, és hajóraja követte.
Partra szállt, és közelebb jött titkára kíséretében, aki írószerszámait hozta, továbbá orvosával, Arisztéosszal, akivel szívesen beszélgetett.
Mögötte népes kíséret vonult, és a part megtelt széles sávú tógákkal és katonai öltözékekkel.
Cotta megállt néhány lépésre az oszloptól, és a sztûlitát kezdte vizsgálgatni, miközben homlokát törölgette tógájának egy redõjével.
Kíváncsi természetû volt, és hosszú utazásain sok megfigyelést gyûjtött.
Szeretett visszatekinteni ezekre, és azon gondolkozott, hogy a pun háborúk történetének befejeztével könyvet ír a különös dolgokról, amelyeket látott.
A most elébe táruló látvány is nagyon érdekelte.
- Íme, milyen furcsa - mondta izzadva és szuszogva.
- És érdemes azt is megemlíteni, hogy ez az ember a vendégem volt.
Bizony, ez az ember a múlt évben eljött hozzám vacsorázni; azután pedig elszöktetett egy színésznõt.
És titkára felé fordulva így szólt:
- Jegyezd ezt fel, fiam, táblácskáimra; valamint az oszlop méreteit is, és ne feledkezz meg az oszlopfõ alakjáról sem.
Majd ismét megtörölve homlokát, így folytatta:
- Szavahihetõ emberek biztosítottak, hogy szerzetesünk egy évvel ezelõtt ment fel erre az oszlopra, és azóta egy pillanatra sem hagyta el.
Arisztéosz, lehetséges ez?
- Lehetséges, ha bolondról és ha betegrõl van szó - felelte Arisztéosz -,testileg-lelkileg egészséges ember nem tudná megtenni.
Hiszen tudod, Lucius, hogy a lélek és a test betegségei néha a bennük szenvedõknek olyan erõt kölcsönöznek, amellyel az ép ember nem rendelkezik.
Õszintén megvallva, tulajdonképpen nincs is jó és rossz egészség.
Csak szerveink különbözõ állapotairól lehet beszélni.
Addig tanulmányoztam azt, amit betegségnek szokás nevezni, amíg most már ezeket is úgy tekintem, mint az élet szükségszerû formáit.
Több örömöm telik tanulmányozásukban, mint leküzdésükben.
Vannak olyan betegségek, amelyeket nem lehet csodálat nélkül szemlélni, és amelyek látszólagos rendetlenség alatt mélységes harmóniákat rejtegetnek; milyen gyönyörû dolog például egy váltóláz!
Néha bizonyos testi bántalmak hirtelen felfokozzák a szellem képességeit.
Ismered Kréont.
Gyermekkorában dadogott és féleszû volt.
De egyszer leesett a lépcsõrõl, beverte a fejét, és idõvel az a kitûnõ ügyvéd lett belõle, akinek ismered.
Bizonyára ez a szerzetes is megbetegedett valamelyik rejtett szervében.
Egyébként életmódja nem is olyan különös, mint gondolod, Lucius.
Emlékezz vissza az indiai gümnozophisztákra, akik tökéletes mozdulatlanságban tudnak maradni, nemcsak egy, hanem húsz, harminc, sõt negyven évig is.
- Jupiterre! - szólt Cotta. - Micsoda eltévelyedés!
Mert az ember arra született, hogy cselekedjék, és a tétlenség megbocsáthatatlan bûn, minthogy az Államot károsítja meg.
Nem is tudom, melyik hiedelemmel kell összefüggésbe hozni ezeket a káros szokásokat. Valószínûleg valamelyik ázsiai vallással van kapcsolatban.
Amikor Szíria kormányzója voltam, láttam falloszokat, amelyeket Héra városának oszlopos csarnokai fölé emeltek.
Évente kétszer felmegy rájuk egy ember, és ott marad hét napig.
A nép meggyõzõdése szerint ez az ember az istenekkel társalog, és gondviselésüktõl kieszközli Szíria jólétét.
Nézetem szerint ez a szokás teljesen értelmetlen; mindazonáltal nem tettem semmit megszüntetésére.
Mert úgy vélem, egy jó közigazgatásnak nem szabad eltörölnie a népszokásokat, ellenkezõleg, biztosítania kell fennmaradásukat.
Nem a kormány dolga, hogy ráerõszakoljon hiedelmeket; kötelessége inkább az, hogy kielégítse a meglevõ vallásokat, amelyeket, akár jók, akár rosszak, az idõ, a hely és a fajta géniusza hozott létre.
Ha küzdeni kezd ellenük, szellemben forradalmárnak, gyakorlatban zsarnokinak mutatkozik, és megérdemli, hogy gyûlöljék.
Különben is, hogyan emelkedjék az ember a köznép babonái fölé, ha nem úgy, hogy megérti és eltûri azokat?
Arisztéosz, az a véleményem, hagyjuk meg Felhõkakukkvár eme lakosát békében a levegõben, ahol nem bánthatja más, mint a madarak.
Nem azzal kerekedek fölébe, hogy erõszakosan viselkedem vele szemben, hanem azzal, hogy számot adok magamnak gondolatairól és hiedelmeirõl.
Szuszogott, köhögött, és kezét titkára vállára tette:
- Fiam, jegyezd fel, hogy egyes keresztény szekták ajánlatosnak tartják kurtizánok megszöktetését és az oszlopok tetején való életet.
Hozzáteheted, hogy ezek a szokások feltételezik a nemzõistenségek tiszteletét.
De e tekintetben legjobb lesz, ha õt magát kérdezzük meg.
Majd felemelte fejét, kezét szeméhez tartotta, hogy a nap ne vakítsa meg, és hangosan felkiáltott:
- Hé! Paphnutius.
Ha emlékszel még arra, hogy vendégem voltál, felelj nekem.
Mit csinálsz ott fent?
Miért mentél fel, és miért maradsz ott?
Vajon ennek az oszlopnak van-e valami fallikus jelentõsége szellemed számára?
Paphnutius, meggondolván, hogy Cotta bálványimádó, nem méltatta feleletre.
De Flavianus, tanítványa, Cottához lépett, és így szólt:
- Nagyméltóságú uram, ez a szent ember magára veszi a világ bûneit, és meggyógyítja a betegeket.
- Jupiterre!
Ugye hallod, Arisztéosz? - kiáltott Cotta.
- Felhõkakukkvár lakója az orvosi mesterséget folytatja, akárcsak te!
Mit szólsz ehhez a magas állású kartársadhoz?
Arisztéosz fejét rázta.
- Lehetséges, hogy nálam sokkal jobban meggyógyít bizonyos betegségeket, mint például az epilepsziát, amelyet köznyelven isteni betegségnek neveznek, bár hát minden betegség isteni, mert mindannyi az istenektõl származik.
De e betegség oka részben a képzeletben van, és el kell ismerned, Lucius, hogy ez a szerzetes, amint az istennõ fején székel, sokkal erõsebben megragadja a betegek képzeletét, mint amennyire nekem módomban állna, amikor gyógyszertáramban mozsaraim és fioláim fölé hajolok.
Vannak, Lucius, az értelemnél és a tudománynál végtelenül hatalmasabb erõk is.
- Melyek azok? - kérdezte Cotta.
- A tudatlanság és a téboly - felelte Arisztéosz.
- Ritkán láttam furcsább dolgot annál, amit most látok - felelte Cotta -,szeretném, ha egyszer egy ügyes író elmondaná Sztülopolisz alapítását.
De egy komoly és szorgalmas férfiút a legritkább dolgoknak sem szabad a kelleténél hosszabb ideig feltartóztatniuk.
Menjünk, és vizsgáljuk meg a csatornákat.
Isten veled, derék Paphnutius! Vagyis inkább a viszontlátásra!
Ha valaha leszállnál a földre, és visszatérnél Alexandriába, ne mulaszd el, nagyon kérlek, hogy elgyere hozzám vacsorára.
Ezeket a szavakat a körülállók hallották; szájról szájra jártak, és a hívek egyre terjesztették, úgyhogy további, hasonlíthatatlan ragyogással növelték Paphnutius dicsõségét.
A kegyes képzelet feldíszítette és átalakította, és immár azt mesélték, hogy a szent oszlopa tetejérõl megtérítette a hajóhad prefektusát az apostolok és a niceai zsinat hitére.
A hívõk Lucius Aurelius Cotta utolsó szavainak jelképes értelmet tulajdonítottak; szájukban a vacsora, amelyre ez a magas személyiség meghívta az aszkétát, szent áldozássá, szellemi agapévá, mennyei lakomává vált.
Találkozásuk történetét csodálatos körülményekkel gazdagították, amelyekben azok hittek legjobban, akik kitalálták.
Azt mondták, abban a pillanatban, amikor Cotta hosszú vita után megvallotta az igaz hitet, angyal jött az égbõl, hogy letörölje homloka verítékét.
Hozzátették, hogy titkára és orvosa is követte a hajóhad prefektusát megtérésében.
És miután a csodák közismertté váltak, a legfõbb líbiai egyházak diakónusai hivatalos jegyzõkönyveket vettek fel róluk.
Minden túlzás nélkül lehet mondani, hogy ettõl kezdve az egész világot vágy fogta el, hogy meglássa Paphnutíust, és Nyugat, valamint Kelet keresztényei feléje fordították káprázó szemüket.
Itália legjelesebb városai követeket küldtek hozzá, és Róma Cézárja, az isteni Constans, aki az ortodox kereszténységet támogatta, levelet írt neki, amelyet legátusai ünnepélyes szertartások közt adtak át.
És történt egy éjszaka, mialatt a lába alatt harmatban aludt a kivirult város, hogy Paphnutius hangot hallott, amely ezeket mondta:
- Paphnutius, te híres vagy cselekedeteid által, és hatalmas szava derejével.
Isten az Õ dicsõségére emelt fel téged.
Kiválasztott, hogy csodákat tégy, meggyógyítsd a betegeket, megtérítsd a pogányokat, megvilágosítsd a bûnösöket, összezúzd az ariánusokat, és helyreállítsd az Egyház békéjét.
Paphnutius így felelt:
- Teljesedjék Isten akarata!
A hang folytatta:
- Kelj fel, Paphnutius, és keresd fel palotájában a hitetlen Constantiust,aki ahelyett, hogy utánozná fivérének, Constansnak bölcsességét, Arius és Marcus eretnekségének kedvez.
Menj!
Megnyílnak elõtted az érckapuk, és sarud visszhangot ver fel a bazilikák aranypadlózatán, a Cézárok trónusa elõtt, és félelmetes hangod megváltoztatja Konstantin fiának szívét.
Uralkodni fogsz a megbékélt és hatalmas Egyházon; és amint a lélek kormányozza a testet, az Egyház kormányozza majd a Birodalmat.
A te helyed a szenátorok, a grófok és a patríciusok fölött lesz.
Elcsitítod majd a nép éhségét és a barbárok vakmerõségét.
Az öreg Cotta, tudván, hogy te vagy a kormányzat elsõ embere, megtiszteltetésnek fogja venni, ha megmoshatja lábadat.
Halálodkor elviszik majd ciliciumodat az alexandriai pátriárkának, és a dicsõségben õszült nagy Athanasius úgy csókolja még, mint egy szent ereklyét.
Menj!
Paphnutius azt felelte:
- Teljesedjék Isten akarata!
És nagy erõfeszítéssel felkelvén, leszálláshoz készülõdött.
De a hang kitalálta szándékát, és így szólt:
- Semmi esetre se szállj le ezen a létrán.
Akkor úgy cselekednél, mint egy közönséges ember és félreismernéd a benned rejlõ képességeket. Légy tisztában hatalmaddal, angyali Paphnutius!
Egy ilyen nagy szentnek, mint amilyen te vagy, repülnie kell a levegõben.
Ugorj!
Az angyalok már várnak, hogy felfogjanak.
Ugorj hát!
Paphnutius azt felelte:
- Legyen meg Isten akarata! Valamint a mennyben, azonképpen itt a földön is!
Lóbálva kiterjesztette két karját, mint valami nagy, beteg madár tollától megfosztott szárnyát, és már ugrani készült, amikor hirtelen csúf gúnykacaj ütötte meg fülét.
Rémülten kérdezte:
- Ki nevet így?
- Haha! - vakkantotta a hang. - Egyelõre még csak kezdetén vagyunk barátságunknak; valamikor majd közelebbrõl is megismerkedünk.
Kedvesem, én vagyok az, aki téged felmászattalak ide, és ki kell fejeznem, mennyire elégedett vagyok készségeddel, amellyel minden óhajomat teljesíted.
Paphnutius, elégedett vagyok veled!
Paphnutius hangját elfojtotta a félelem, és ezt mormolta:
- Távozz, távozz!
Most már rád ismerek: te vagy az, aki felvitted Jézust a templom ormára, és megmutattad neki a föld minden királyságát.
Megdöbbenve hullott vissza a kõre.
"Hogyan is nem ismertem meg már elõbb? - tûnõdött.
- Nyomorultabb vagyok a vakoknál, süketeknél, bénáknál, akik bennem reménykednek, elvesztettem a természetfölötti dolgok értelmét; aljasabb vagyok a mániákusoknál, akik földet rágnak és holttestekhez közelednek, nem tudom többé megkülönböztetni a pokol kiáltozásait az ég hangjaitól.
Több ítélõképesség van még az újszülöttben is, mert az sír, ha elszakítják dajkája mellérõl, a kutyában is, mert az megszimatolja gazdája nyomát, a növényben is, mert az a nap felé fordul.
Az ördög játékszere vagyok.
Tehát a Sátán volt az, aki ide vezetett.
Amikor felemelt erre az oszlopra, a paráznaság és a gõg feljött ide mellém.
Nem kísértéseim nagysága döbbent meg; hiszen Antal is hasonlókon ment keresztül a hegyen; és akarom is, hogy kardjuk általjárja testem az angyalok szeme láttára.
Már szinte meg is szerettem gyötrelmeimet; de Isten hallgat, és hallgatása megdöbbent.
Elhagy engem, holott nekem senkim sincs rajta kívül; egyedül hagy távollétének iszonyatában.
Fut elõlem.
Utána akarok futni.
Ez a kõ égeti lábam.
Menjünk, gyorsan, érjük utol Istent."
Mindjárt megragadta a létrát, amely ott maradt az oszlophoz támasztva, rátette lábát, és amikor egy fokkal lejjebb szállt, szemtõl szembe találta magát az állat fejével, s az furcsán mosolygott.
Ekkor bizonyos lett afelõl, hogy amit nyugodalma és dicsõsége székének tekintett, nem volt más, mint megzavarodásának és kárhozatának ördögi eszköze.
Gyorsan végigment a létra valamennyi fokán, és a földre ért.
Lába már megfeledkezett a földrõl; tántorgott.
De minthogy az átkozott oszlop árnyékát érezte magán, lábát futásra kényszerítette.
Minden aludt.
Senki sem látta Paphnutiust, amint átment a nagy téren, amelyet kocsmák, fogadók és karavánszerájok szegélyeztek, és egy kis utcába fordult be, amely a líbiai dombok felé vezetett.
Egy kutya ugatva követte, és csak a sivatag szélén állt meg.
És Paphnutius tovasietett azon a tájon át, ahol nincs más út, mint a vadállatok lábnyoma.
Maga mögött hagyta a hamispénzverõk elhagyott kunyhóit, egész éjjel és másnap egész nap folytatta kétségbeesett futását.
Végre mikor már majdnem meghalt az éhségtõl, a szomjúságtól és a fáradtságtól, és még mindig nem tudta, vajon Isten messze van-e, egy néma városra talált, amely jobb felé és bal felé egyaránt kiterjedt, és a látóhatár bíborában veszett el.
A lakóhelyek egymástól elszigetelten álltak, és hasonlítottak egymásra, olyanok voltak, mint félmagasságukban elvágott piramisok.
Sírok voltak.
Ajtajukat feltörték, és a termek homályában hiénák és farkasok szeme csillogott, kölykeiket etették, míg a halottak a küszöbön hevertek, miután a haramiák kirabolták és a vadállatok szétmarcangolták õket.
Paphnutius átment e gyászos városon, majd kimerülten összeroskadt egy sír elõtt, amely elkülönülve állt egy pálmafákkal övezett forrás közelében.
Ez a sír nagyon díszes volt, és minthogy nem volt már ajtaja, kívülrõl be lehetett látni a festett szobába, amelyben kígyók fészkeltek.
- Íme - sóhajtotta -, ez a számomra kiszemelt lakóhely, magambaszállásom szentélye és bûnbánatomé.
Odavonszolta magát, lábával elûzte a hüllõket, és arcra borulva feküdt a kõkockákon tizennyolc óra hosszat, amelynek leteltével elment a forráshoz, hogy tenyerébõl vizet igyék.
Majd datolyát szedett, és néhány lótuszszárat, hogy megegye magvait.
Úgy gondolta, ez a helyes életmód és napjait eszerint rendezte be.
Reggeltõl estig nem emelte fel homlokát a kõrõl.
Amint egy nap így feküdt arcra borulva, hangot hallott, amely így szólt:
- Nézd meg ezeket a képeket, és okulj belõlük.
Ekkor felemelte fejét, és a szoba falán festményeket látott, amelyek mosolygós és meghitt jeleneteket ábrázoltak.
Igen régi és csodálatosan pontos alkotás volt.
Jól lehetett látni a szakácsok pufók arcát, amint a tüzet fújják; mások libát kopasztottak, vagy ürüfertályt fõztek fazekakban.
Távolabb egy vadász nyíllal átlõtt gazellát hozott a vállán.
Amott parasztok vetéssel, aratással, begyûjtéssel foglalkoztak.
Máshol nõk táncoltak húros hangszerek, fuvolák és hárfák hangjaira.
Egy lány kinnoron játszott.
Fekete, tetszetõsen befont hajában lótuszvirág ragyogott.
Áttetszõ ruhája alól felsejlett testének hibátlan vonala.
Melle és szája, mint friss virágok.
Szép szeme szembenézett, míg arca féloldalt fordult.
És ez az arc gyönyörû volt.
Paphnutius, miután megnézte, lesütötte szemét, és így felelt a hangnak:
- Miért parancsolod nekem azt, hogy ezeket a képeket nézzem?
Kétségkívül ama bálványimádó földi-napjait ábrázolják, aki itt nyugszik lábaimnál, egy mély sír fenekén, fekete bazaltkoporsóban.
A képek egy halott életét idézik, és hiába elevenek a színeik, mégiscsak egy árnyék árnyékai.
Egy halott élete!
Ó, hiúság!
- Igen, meghalt, de élt - felelte a hang -, te pedig, meghalsz, és nem éltél.
Ettõl a naptól kezdve Paphnutiusnak nem volt egy percnyi nyugalma sem.
A hang szünet nélkül beszélt hozzá.
A kinnoron játszó lány mereven nézett rá hosszú pillájú szemével.
Idõvel õ is megszólalt:
- Nézz rám: titokzatos és szép vagyok.
Szeress, öntsd karjaimba a szerelmet, mely gyötör.
Mi haszna félned tõlem?
Úgysem menekülsz elõlem: én vagyok a nõi szépség.
Mit gondolsz, esztelen, hová menekülhetnél elõlem?
Képemet megleled majd a virág pompájában és a pálmafák kecsességében, a galambok röpülésében, a gazellák szökellésében, a patakok hullámzó futásában, a lágy holdvilágban, és ha szemed becsukod, megleled önmagadban.
Ezer éve annak, hogy az a férfi, aki itt alszik szalagokkal körülpólyázva fekete kõágyban, a szívéhez szorított.
Ezer éve annak, hogy utoljára csókolta meg szájam, és álma még mindig jó illatú a csókomtól.
Hiszen ismersz engem, Paphnutius.
Hogyan is nem ismertél mindjárt rám?
Thaisz megszámlálhatatlan megtestesülésének egyike vagyok.
Te tudós szerzetes vagy, messzire jutottál a dolgok megismerésében.
Sokat utaztál, és utazás közben tanul az ember legtöbbet.
Egy nap, amelyet kint tölt az ember, sokszor több újságot hoz, mint tíz év, amelyet az ember odahaza tölt.
Bizonyára hallottad tehát azt is, hogy Thaisz valamikor Spártában élt Heléna néven.
Majd a Százkapujú Thébában kelt új életre.
És ez a thébai Thaisz én vagyok.
Hogy is nem találtad ki?
Amíg éltem, alaposan kivettem a részem a világ vétkeibõl, és még most is, amikor már csak árny vagyok, még most is nagyon módomban áll, hogy magamra vegyem vétkeidet, ó, szerzetes, akit nagyon szeretek.
Miért lepõdsz meg?
Hiszen bizonyos lehettél, hogy Thaiszt feltalálod, bárhová mégy is.
Paphnutius fejét a kõbe verte, és sírt a rémülettõl.
És a kinnoron játszólány minden éjszaka elhagyta a falat, közeledett hozzá, és üde sóhajokkal kísért tiszta hangon beszélt.
És minthogy a szent ember ellenállott a kísértésnek, így szólt:
- Szeress; engedj hát végre, barátom.
Addig gyötörlek, amíg csak ellenállsz.
Te nem is sejted, milyen türelmes egy halott.
Ha kell, addig várok, amíg meg nem halsz.
Minthogy varázslónõ vagyok, élettelen testedbe majd egy szellemet küldök, aki új életre kelti, és nem fogja megtagadni tõlem azt, amit hiába kértem tõled.
És gondolj arra, Paphnutius, milyen különös lesz a helyzeted, amikor majd üdvözült lelked azt látja a magas egekbõl, hogy saját teste vétkezik odalent.
Maga Isten, aki megígérte, hogy az Utolsó Ítélet és az Idõk teljessége után visszaadja neked testedet, zavarban lesz!
Mert hogyan telepítsen be a mennyei dicsõségbe egy emberi formát, amelyben egy ördög lakik, és amelyet egy boszorkány õriz?
Nem is gondoltál, ugye, erre a nehézségre?
Talán Isten sem.
Köztünk szólva, nem nagyon ravasz.
A legegyszerûbb varázslónõ is könnyen kijátssza, és ha nem volnának kezében a mennydörgés meg az ég zuhatagjai, a falusi gyerkõcök megráncigálnák a szakállát.
Kétségkívül nem olyan szellemes, mint ellenfele, az öreg kígyó.
Látod, az csodálatos mûvész.
Én is csak azért vagyok ilyen szép, mert õ dolgozott felcicomázásomon.
Õ tanított meg arra, hogy befonjam a hajam, és az ujjam rózsaszínre, a körmöm agátszínûre fessem.
Te nagyon is félreismered.
Amikor ide jöttél lakni ebbe a sírba, lábaddal elkergetted a kígyókat, amelyek itt fészkeltek, anélkül hogy megérdeklõdted volna, vajon nem az õ családjából valók-e, és összetiportad tojásaikat.
Félek, szegény barátom, hogy nagy bajt zúdítottál a fejedre.
Pedig hát figyelmeztettek téged, hogy a kígyó zenész és szerelmes.
Mit tettél?
Összevesztél a tudománnyal és a szépséggel; végleg szerencsétlen lettél, és Jahve nem jön a segítségedre.
Minthogy olyan nagy, mint a mindenség, nem tud lehajolni, mert nincs helye, és ha egyszer mégis megmozdulna, legkisebb mozdulatával fellökné az egész teremtést.
Szép remete, adj egy csókot.
Paphnutius elõtt nem voltak ismeretlenek a mágikus mûvészek csodái.
Nagy nyugtalanságában így gondolkozott:
"Nem messze innen egy királysír fenekén titokzatos könyv nyugszik. A lábamnál eltemetett halott talán ismeri a benne álló szavakat, és e szavak segítségével a halottak ismét felveszik hajdani földi alakjukat, meglátják a napvilágot és a nõk mosolyát."
Attól félt, hogy a leány és a halott találkozhat, mint mikor éltek, és õ kénytelen lesz végignézni egyesülésüket.
Olykor szinte hallotta is a csókok könnyed sóhaját.
Minden csak zavart okozott, és most, Isten távollétében, már gondolkozni is éppúgy félt, mint érezni.
Egy este, mikor szokása szerint arcra borulva feküdt, egy ismeretlen hang így szólt hozzá:
- Paphnutius, a földön sokkal több az ember, mint hiszed, és ha megmutatnám neked azt, amit láttam, meghalnál rémületedben.
Vannak olyan emberek, akik homlokuk közepén hordják egyetlen szemüket.
Vannak, akiknek csak fél lábuk van, és szökdécselve haladnak.
Vannak, akik megváltoztatják nemüket, és nõbõl férfivá válnak.
Vannak faemberek, akik gyökereket eresztenek.
És vannak fejetlen emberek is, két szemük, szájuk és orruk a mellükön.
Most mondd meg õszintén, hát elhiszed, hogy Jézus Krisztus ezeknek az embereknek az üdvösségéért halt meg?
Más alkalommal látomása volt.
Fényes világosságban széles utat, patakokat és kerteket látott.
Az úton Arisztobülosz és Khereiosz hajtotta vágtában szíriai lovait, és a futás vidám heve bíborra festette a két fiatalember arcát.
Egy oszlopcsarnok alatt Kallikratész szavalta verseit; a kielégült gõg reszketett hangjában és csillogott szemében.
A kertben Zénothémisz gyûjtött aranyalmákat, és egy kék szárnyú kígyót cirógatott.
Hermodorosz fehér ruhában és fején ragyogó süveggel ott elmélkedett egy szent babérfa alatt, amely virág helyett kis féloldalt fordult fejeket termett, rajtuk, mint az egyiptomi istennõk fején, keselyûk, karvalyok vagy a hold fénylõ korongja. Nikiász egy forrás mellett félrehúzódva, egy armilláris gömbön a csillagok mozgását tanulmányozta.
Majd egy lefátyolozott nõ közeledett a szerzeteshez, kezében mirtuszággal.
És így szólt:
- Ide nézz!
Egyesek az örök szépséget keresik, és múló életükbe beleviszik a végtelent.
Mások pedig nagy gondolatok nélkül élnek.
De pusztán azáltal, hogy engedelmeskednek a szép természetnek, boldogok és szépek, és csak azáltal, hogy élnek, dicsõítik a dolgok felséges alkotóját; mert az ember Isten szép himnusza.
Mind azt gondolják, hogy az öröm ártatlan, és a boldogság megengedett dolog.
Paphnutius, ha mégis nekik van igazuk, mennyire be lennél csapva!
És a látomás eltûnt.
Így kísértették meg Paphnutiust szüntelenül testében-lelkében.
A Sátán egy pillanatra sem hagyta nyugodtan.
E sírbolt magánya népesebb volt, mint egy nagy város keresztútja.
A démonok harsányan kacagtak benne, és milliónyi álca, kísértet, fantom végezte az élet minden munkájának tükörképét.
Este, amikor a forráshoz ment, a szatírok és nõi faunok táncolták körül, és magukkal sodorták buja körtáncukba.
A démonok már nem féltek tõle.
Csúfolódással, trágár szidalmakkal és ütésekkel halmozták el.
Egy nap egy ördög, aki nem volt nagyobb az ember karjánál, ellopta az övét, amellyel derekát kötötte körül.
Paphnutius így szólt magában:
"Gondolat, hová vezettél?"
És elhatározta: dolgozni fog, hogy megszerezze lelkének a nyugalmat, amelyre olyannyira szüksége van.
A forrás mellett nagy levelû banánfák nõttek a pálmafák árnyékában.
Levágott belõlük néhány ágat, és elvitte a sírboltba.
Ott összezúzta egy kõvel, és keskeny fonadékot készített belõlük, mint ahogy a kötélverõknél látta.
Mert feltette magában, hogy csinál magának egy övet a helyett, amelyet egy ördög lopott el tõle.
A démonok bosszankodtak ezen; abbahagyták zsivajgásukat, és még a lány is lemondott a varázslásról, nyugton maradt a festett falon.
Paphnutius, mialatt összezúzta a banánfa ágait, ismét megerõsítette bátorságát és hitét.
"Az Ég segítségével - mondta magában - le fogom gyõzni a testet.
Ami a lelket illeti, az megõrizte a reményt.
Hasztalan akarnak az ördögök, hasztalan akar ez az elkárhozott nõ kételkedést szítani bennem Isten mivolta iránt.
János apostol szájával felelek neki: - Kezdetben vala az Ige, és az Ige vala Isten.
Ezt szilárdan hiszem, és ha képtelen az, amit hiszek, annál szilárdabban hiszem, és tulajdonképpen képtelennek is kell lennie.
Mert különben nem hinném, hanem tudnám.
Márpedig az, amit tud az ember, az nem ad életet, egyedül a hit üdvözít."
A szétszedett háncsot kitette a napra és a harmatra, és minden reggel nagygonddal megforgatta, nehogy megrothadjon, és örült, amikor úgy érezte, újjászületik benne a gyermekkor egyszerûsége.
Elkészülvén övével, nádat vágott, hogy gyékényeket és kosarakat készítsen.
A sírkamra olyan lett, mint egy kosárfonó mûhelye, és Paphnutius békességben váltogatta a munkát az imádsággal.
De Isten mégsem fogadta kegyébe, mert egy éjszaka olyan hang verte fel, hogy megdermedt a rémülettõl; kitalálta, hogy ez a halott hangja.
A hang gyors hívó szót, könnyed suttogást hallatott:
- Heléna!
Heléna!
Gyere velem fürödni!
Gyere gyorsan!
Egy asszony, akinek szája a szerzetes fülét súrolta, így felelt:
- Barátom, nem tudok felkelni; egy férfi fekszik rajtam.
Paphnutius hirtelen azt vette észre, hogy arca egy nõ keblén nyugszik.
Megismerte a kinnoron játszó lányt, aki félig kiszabadulva felemelte mellét.
Akkor kétségbeesetten megragadta ezt a virágzó, langyos és jó illatú testet, és a kárhozat vágyától emésztve, így kiáltott:
- Maradj, maradj, én mennyországom!
De a nõ már talpon volt, a küszöbön állt.
Nevetett, és a holdsugarak beezüstözték mosolyát.
- Minek maradjak? - mondta.
- Egy szerelmesnek, akinek ilyen gazdag a képzelete, elég az árnyék árnyéka is.
Különben is, vétkeztél.
Mit akarsz még?
Paphnutius zokogott az éjszakában, és amikor hajnalodott, egy panasznál is szelídebb imát lehelt:
- Jézus, én Jézusom, miért hagysz el engem?
Látod, milyen veszedelemben forgok.
Siess a segítségemre, édes Üdvözítõ.
Minthogy Atyád már nem szeret, minthogy már nem hallgat meg, gondold meg, hogy nincs többé senkim, csak Te.
Tõle nem várhatok már semmit; nem értem meg többé, és Õ nem szánhat többé.
De Te, Te asszonytól születtél, és ezért bízom Benned.
Emlékezz meg arról, hogy Te is ember voltál.
Hozzád fohászkodom, nem azért, mert Te vagy az Isten Istene, a Világosság Világossága, az igaz Isten igaz Istene, hanem azért, mert szegény és gyenge voltál ezen a földön, ahol szenvedek, azért, mert a Sátán meg akarta kísérteni testedet, mert a halálküzdelem verítéke ott fagyott homlokodon.
Ember voltodhoz könyörgök, Jézus, testvérem, Jézus!
Miután így könyörgött kezét tördelve, rettenetes kacagás rázta meg a sírbolt falait, és a hang, amely fülébe zúgott egykor az oszlop tetején, így szólt gúnyos nevetéssel:
- Ez az imádság méltó volna, hogy helyet kapjon az eretnek Marcus breviáriumában.
Paphnutius ariánus!
Paphnutius ariánus!
A szerzetes, mint akit villám sújtott, eszméletlenül rogyott össze.
Amikor kinyitotta szemét, fekete csuklyát viselõ szerzeteseket látott maga körül, akik vizet öntöttek halántékára, és ördögûzõ imákat mondtak fölötte.
Többen közülük kint álltak, pálmaággal a kezükben.
- Amint keresztülhaladtunk a sivatagon - mondta egyikük -, kiáltásokat hallottunk ebbõl a sírból, és amikor beléptünk, megtaláltunk téged, aki élettelenül feküdtél a padlón.
Kétségkívül a démonok terítettek le, és közeledésünkre elfutottak.
Paphnutius felemelte fejét, és gyenge hangon kérdezte:
- Kik vagytok, testvérek?
És miért tartotok pálmaágat kezetekben?
Nem azért, mert a temetésemre jöttetek?
Ezt a választ kapta:
- Testvér, hát nem tudod, hogy Antal atyánk, aki már százöt éves és végét érzi közeledni, lejön a Kolzin hegyérõl, ahová egykor visszavonult, hogy megáldja lelkének megszámlálhatatlanul sok fiát?
A pálmaágakkal lelki atyánk elé vonulunk.
De, testvér, hogyan lehet, hogy nem tudsz errõl a nagy eseményrõl?
Lehetséges, hogy egy angyal sem jött értesíteni téged ebbe a sírboltba?
- Sajnos - mondta Paphnutius -, nem érdemlek ekkora kegyelmet, és e lak egyedüli vendégei a démonok és vámpírok.
Könyörögjetek érettem!
Paphnutius vagyok, Antinoé apátja, a legszerencsétlenebb Isten szolgái közt.
Paphnutius nevére valamennyien dicséretét mormolták, pálmaágukat lengetve.
Az, aki eddig is vitte a szót, csodálattal eltelve kiáltott fel:
- Vajon csakugyan te vagy az a szent Paphnutius, aki olyan önsanyargatásokról híres, hogy kétséges, vajon egy nap nem fogja-e magát a nagy Antalt is utolérni?
Igen tiszteletreméltó férfiú, hiszen te térítetted meg Istenhez Thaiszt, a kurtizánt, és amikor egy magas oszlopon éltél, téged ragadtak el a szeráfok.
Akik oszlopod lábánál õrködtek éjszaka, látták boldogságos mennybemeneteledet.
Az angyalszárnyak fehér felhõvel vettek körül, és kinyújtott jobb karod megáldotta az emberek lakát.
Másnap, amikor nem láttak többé, hosszú nyögés szállt fel a koronájától megfosztott oszlop felé.
De tanítványod, Flavianus, közhírré tette a csodát, s helyedben átvette a szerzetesek kormányzását.
Csak egy Pál nevû együgyû ember akart ellene mondani az egyhangú közérzületnek.
Azt állította, látta álmában, amint elvittek téged az ördögök; a tömeg meg akarta kövezni, és csoda, hogy megmenekült a haláltól.
Én Zozimosz vagyok, e lábad elõtt heverõ szerzetesek apátja.
Mint õk, én is térdre borulok elõtted, hogy megáldd az atyát gyermekeivel együtt.
Azután elmeséled majd nekünk a csodákat, amelyeket Isten kegyeskedett a te réveden véghezvinni.
- Az Úr - felelte Paphnutius - nem tüntetett ki engem olyképp, mint te gondolod, hanem ellenkezõleg, szörnyûséges kísértésekkel próbált meg.
Az angyalok bizony nem ragadtak el.
Hanem egy sötét fal emelkedett szemem elé, és mindegyre elõttem járt.
Álomban éltem.
Istenen kívül minden álom.
Amikor Alexandriába utaztam, néhány óra alatt igen sok beszédet hallottam, és megtudtam, hogy a tévelygés hadserege megszámlálhatatlan.
Üldöz engem és kardok vesznek körül.
Zozimosz így felelt:
- Tiszteletre méltó atyám, tekintetbe kell venni, hogy a szentek és kiváltképpen a remete szentek szörnyû próbákon mennek keresztül.
Ha téged nem vittek szeráfi karok az égbe, az Úr bizonyára megadta ezt a kegyet képmásodnak, minthogy Flavianus, a szerzetesek és a nép a tanúja elragadtatásodnak.
Eközben Paphnutius elhatározta, hogy elmegy Antal áldásáért.
- Zozimosz testvér - mondta -, add ide az egyik pálmaágat, és menjünk atyánk elé.
- Menjünk! - felelte Zozimosz -; katonai rend illik a szerzetesekhez, akik a legigazibb katonák.
Te meg én, apátok lévén, megyünk elöl. Ezek pedig követnek bennünket, zsoltárokat énekelve.
Útnak eredtek, és Paphnutius így szólt:
- Isten az egység, mert õ az igazság, és az igazság egy.
A világ sokféleség, mert a világ tévedés.
El kell fordulni a természet minden látványától, még a látszólag legártatlanabbaktól is.
Sokféleségük, amely kellemessé teszi õket, a legbiztosabb jele annak, hogy rosszak.
Ezért nem tudok látni egy papiruszbokrot sem az alvó vizek fölött anélkül, hogy lelkemet szomorúság ne fátyolozná el.
Mindaz, amit az érzékek észrevesznek, megvetésre méltó.
A legkisebb homokszem is veszedelmet hoz.
Minden dolog megkísért bennünket.
A nõ nem más, mint a könnyû légbe, a virágos földre, a tiszta vizekbe szétszórt kísértések összessége.
Boldog az, akinek lelke lepecsételt edény!
Boldog, aki süketté, vakká és némává tud lenni, és nem ért meg a világból semmit, hogy megérthesse Istent!
Zozimosz elmélkedett ezeken a szavakon, majd így felelt:
- Tiszteletre méltó atyám, úgy illik, hogy bevalljam bûneimet, minekutána te felfedted lelkedet.
Ily módon meggyónunk egymásnak, az apostolok szokását követve.
Mielõtt szerzetes lettem, förtelmes életet éltem a világban.
Madaurában, a kurtizánjairól híres városban, mindenfajta szerelmet ûztem.
Éjszakáról éjszakára fiatal korhelyekkel és fuvoláslányokkal vacsoráztam, és hazavittem közülük azt, aki legjobban tetszett.
Egy ilyen szent, mint te, el sem tudja képzelni, hová ragadtak el vad vágyaim.
Elég, ha annyit mondok, hogy nem kíméltem még a matrónákat és az apácákat sem, és nem rettentem meg sem a házasságtöréstõl, sem a szentségtöréstõl.
Borral hevítettem fel érzékeimet, és joggal emlegettek engem Madaura legnagyobb iszákosaként.
Mindazáltal keresztény voltam, és kicsapongásaimban is megõriztem a keresztre feszített Jézusban való hitemet.
Vagyonomat tivornyázásban elvertem, és már a szegénység elsõ jeleit éreztem, amikor azt láttam, hogy társaim legerõsebbike hamarosan elpusztul egy szörnyû baj áldozataként.
Térdei nem vitték többé, nyugtalan keze felmondta a szolgálatot, elhomályosodó szeme becsukódott.
Torkán csak rettenetes hörgés szakadt ki.
Lelke még jobban elnehezedett testénél, és állandóan aludt.
Mert Isten, hogy megbüntesse, amiért úgy élt, mint egy állat, magát is állattá változtatta.
Már javaim elvesztése is üdvös gondolatokat sugallt; de még többet ért barátom példája; olyan mély benyomást tett szívemre, hogy elhagytam a világot, és visszavonultam a sivatagba.
És ott húsz év óta zavartalan békességben élek.
Szerzeteseimmel együtt a takács, az építész, az ács, sõt még az írnok mesterségét is folytatom, bár õszintén megvallva, nem nagyon szeretek írni, a gondolkodásnál mindig is többre becsültem a cselekvést.
Napjaim örömmel teljesek, és éjszakáim mentesek az álomtól, és úgy vélem, az Úr kegyelme van velem, mert legszörnyûbb vétkeim közt is mindig megõriztem a reménységet.
Paphnutius ezeket a szavakat hallva égnek emelte szemét, és így mormolt magában:
- Uram, te szelíden tekintesz erre az emberre, akit annyi bûn szennyez, erre a házasságtörõre, erre a szentségtörõre, tõlem pedig, aki mindig megtartottam parancsolataidat, elfordulsz.
Milyen titokzatos a te igazságod, Istenem, és milyen kiismerhetetlenek a te útjaid!
Zozimosz kitárta karját:
- Oda nézz, tiszteletre méltó atyám: mintha vándor hangyák fekete vonala húzódnék a látóhatár két oldalán.
Ezek testvéreink, akik, miként mi, Antal elé igyekeznek.
Amikor elértek a találkozás helyére, nagyszerû látvány tárult szemük elé.
A szerzetesek serege három sorba állt fel, roppant félkört alkotva.
Az elsõ sorban voltak a sivatag vénei, pásztorbot a kezükben, szakálluk a földig ért.
A második sort az Efraim és Szerapion apát vezetése alatt álló szerzetesek, valamint a Nílus-vidék cenobitái képezték.
Mögöttük a távoli sziklákról jött aszkéták.
Egyesek megfeketedett és kiszáradt testükön alaktalan rongyokat hordtak, másoknak nem volt egyéb öltözetük, mint a labdarózsa venyigéjével összekötött nádcsomók.
Többen közülük meztelenek voltak, de Isten befödte õket oly sûrû szõrzettel, mint a juhok gyapja.
Mindannyian zöld pálmaágat tartottak kezükben; távolról olyan volt a félkör, mint egy smaragd szivárvány, és hasonlatosak voltak a választottak karához Isten városának élõ falain.
A gyülekezetben oly tökéletes rend uralkodott, hogy Paphnutius mindennehézség nélkül megtalálta a neki alárendelt szerzeteseket.
Közelükben helyezkedett el, miután óvatosan elrejtette arcát csuklyájába, hogy felismeretlenül maradjon, és ne zavarja meg kegyes várakozásukat.
Egyszerre roppant kiáltás harsant fel:
- A szent! - hallatszott mindenfelõl.
- A szent!
Íme, a nagy szent! Íme, az, akit nem gyõzhetett le a pokol, íme, Isten szeretett embere!
A mi Antal atyánk!
Majd nagy csend támadt, és minden homlok a fövenyre borult.
Antal egy domb ormán közeledett a végtelen pusztaságban; két hûséges tanítványa, Makár és Amathasius támogatta.
Lassan járt, de testét még mindig egyenesen tartotta, és érezni lehetett benne egy emberfölötti erõ maradványát.
Fehér szakálla szétterült széles mellén, sima koponyája sugárzott, mint Mózes homloka.
Szemében a sas tekintete; kerek arcán pedig a gyermek mosolya.
Felemelte egy évszázadnyi, sosem hallott önsanyargatás által megviselt karját, hogy megáldja népét, és hangja utolsó fellobbanását ebbe a szeretetteljes szózatba öntötte:
- Milyen szépek, Jákob, a te sátraid! Milyen szépek a te hajlékaid, Izrael!
A lelkes fal egyik végétõl a másikig mindjárt felzendült harmonikus morajként a zsoltár mennydörgése: - Boldog, aki az Úr félelmében él!
Ezalatt Antal Makár és Amathasius kíséretében végigment a vének, anakhoréták és cenobiták során.
A látnok, aki látta a mennyet és poklot, a remete, aki sziklája ormáról kormányozta a keresztény Egyházat, a szent, aki megerõsítette hitükben a mártírokat a legnehezebb megpróbáltatások napjaiban, az egyháztudor, akinek ékesszólása villámként sújtotta le az eretnekséget, most gyengéden szólt fiaihoz, s baráti búcsút vett tõlük, boldogságos halála elõtt, amelyet Isten, aki olyannyira szerette, végre megígért neki.
Így szólt Efraim és Szerapion apáthoz:
- Hatalmas sereget vezettek, és mindketten jeles hadvezérek vagytok.
Ezért a mennyben is aranypáncélba öltöztök, és Mihály arkangyal kiliarkhának, ezredesnek nevez ki benneteket seregében.
Meglátta az agg Palémont, megölelte, és így szólt:
- Íme, a legszelídebb és legjobb gyermekem.
Lelke oly kellemes jó illatot áraszt, mint a babvirág, amelyet évente elültet.
Zozimosz apáthoz így beszélt:
- Nem kételkedtél az isteni jóságban, s ezért az Úr békéje van veled.
Erényeid lilioma kihajtott romlottságod trágyadombján.
Mindenkihez csalhatatlan bölcsességû szavakat intézett.
A véneknek azt mondta:
- Az apostol Isten trónusa körül huszonnégy aggastyánt látott ülni, fehérruhában és koronával fejükön.
A fiataloknak pedig:
- Örvendezzetek; a szomorúságot hagyjátok e világ boldogainak.
Így ment végig fiainak hadán, buzdítást hintve szét.
Paphnutius, amikor közeledni látta, térdre borult, félelem és reménykedés között meghasonlott lélekkel.
- Atyám, atyám - kiáltott aggodalmában -, atyám, jöjj segítségemre, mert elveszek.
Istennek adtam Thaisz lelkét, oszlop tetején és sír kamrájában laktam.
Homlokom a sok arcra borulástól érdes lett, mint egy teve térde.
És Isten mégis elhagyott.
Áldj meg, atyám, és megmenekülök; hints meg engem izsóppal, és fehérebb leszek a hónál.
Antal nem felelt.
Végigjáratta az antinoébelieken tekintetét, amelynek lobogását senki sem tudta elviselni.
Majd megállott szeme Pálon, akit Együgyûnek neveztek, hosszasan szemlélte, s intett neki, hogy lépjen közelebb.
Amikor mindenki megdöbbent, hogy a szent egy eszét vesztett emberhez intézi szavait, Antal így szólt:
- Isten ennek az embernek több kegyelmet adott, mint bármelyikteknek.
Nézzfel, Pál fiam, és mondd meg, mit látsz az égben.
Pál, az Együgyû, felemelte szemét; arca felragyogott, és nyelve megoldódott.
- Az égben - mondta - bíbor és arany szõttesekkel díszes ágyat látok.
Három szûz õrködik körülötte, nehogy más lélek közelíthessen hozzá, mint az a választott, akinek az ágy rendeltetett.
Paphnutius abban a hiszemben, hogy az az ágy az õ megdicsõülésének jelképe, kezdett hálát adni Istennek.
De Antal intett, hogy hallgasson, és figyeljen az Együgyûre, aki így mormolt szent révületében:
- A három szûz szól hozzám; azt mondja: egy szent nõ készül elhagyni a földet; az alexandriai Thaisz meg fog halni.
És megvetettük dicsõségének ágyát, mert az õ erényei vagyunk: a Hit, a Félelem és a Szeretet.
Antal azt kérdezte:
- Mit látsz még, édes gyermekem?
Pál hasztalan jártatta végig tekintetét a zenittõl a nadírig, napszállattól napkeletig, amikor szeme hirtelen Antinoé apátjával találkozott.
Szent borzadály sápasztotta arcát, és szembogara láthatatlan lángokat tükrözött vissza.
- Három démont látok - mondta -, aki boldogan készül rá, hogy megragadja ezt az embert.
Toronyhoz, nõhöz és mágushoz hasonlítanak.
Mindegyikre tüzes vassal ráégették a nevét; az egyiknek homlokára, a másiknak hasára, a harmadiknak pedig a mellére; és nevük: Gõg, Paráznaság és Kételkedés.
Ezt láttam.
Így szólván, Pál téveteg tekintettel és lecsüngõ ajakkal visszasüppedt együgyûségébe.
Az antinóébeli szerzetesek nyugtalanul néztek Antalra, a szent pedig csak ennyit mondott:
- Isten tudtunkra adta méltányos ítéletét.
Mi nem tehetünk mást, mint hogy imádjuk és hallgatunk.
Továbbment.
Áldását osztotta.
A nap, alászállva a látóhatárra, glóriával vonta be, és árnyéka, amelyet az ég kegye mérhetetlenül meghosszabbított, úgy bontakozott ki mögötte, mint egy végtelen szõnyeg, ama hosszan tartó emlékezés jelképeként, amelyet e szent hátrahagy majd az emberek között.
Paphnutius állt, de mint akit villám sújtott; nem látott, nem hallott semmit.
Fülét ez az egy mondat töltötte be: "Thaisz meg fog halni!"
Ez sosem jutott volna eszébe.
Húsz éven át szemlélte egy múmia fejét, és íme, az a gondolat, hogy a halál lezárja Thaisz szemét, kétségbeejtõen megdöbbentette.
"Thaisz meg fog halni!"
Érthetetlen szavak.
"Thaisz meg fog halni!"
Micsoda új és rettentõ értelem ebben a négy szóban!
"Thaisz meg fog halni!"
Hát akkor miért a nap, a virágok, a patakok és az egész teremtés?
"Thaisz meg fog halni!"
Mire jó a világmindenség?
Hirtelen felugrott.
- Viszontlátni, még egyszer látni!
- Futni kezdett.
Nem tudta, hogy hol van, sem hogy hová megy, de az ösztön teljes biztonsággal vezette; egyenesen a Nílus felé tartott.
Vitorlák raja fedte a folyó magasan álló vizét.
Beugrott egy bárkába, amelyet núbiaiak vezettek, és lefeküdt a hajó elején, szemével a távolságot leste, s így kiáltott fel fájdalmában és dühében:
Bolond voltam, bolond, hogy nem tettem a magamévá Thaiszt, amíg még lehetett volna.
Bolond voltam, hogy azt hittem, van más is a világon rajta kívül.
Ó, esztelenség!
Istenre, lelkem üdvére, az örök életre gondoltam, mintha mindez számítana valamit, ha az ember látta egyszer Thaiszt.
Hogyan is nem éreztem, hogy a boldog örökkévalóság ennek a nõnek egyetlen csókjában van, hogy nélküle az életnek nincs értelme, egy rossz álom csupán?
Ó, ostoba!
Láttad õt, és te mégis a másvilág javait akartad.
Ó, gyáva!
Láttad õt, és mégis Istentõl féltél!
Isten!
Az ég!
Mi az?
És mit tudnak neked adni, ami felérne a legkisebb porcikájával annak, amit õ adott volna!
Ó, szánalomra méltó esztelen, ki másutt kerested az isteni jóságot, mint Thaisz ajkán!
Micsoda kéz fogta le szemed?
Átkozott legyen Az, aki megvakított akkor!
A kárhozat árán megvásárolhattad volna szerelmének egy percét, és nem tetted meg!
Feléd tárta karját, amelyet virágok testébõl és illatából alkottak, s te nem merültél el felfedett keblének kimondhatatlan varázslatában!
A féltékeny hangra hallgattál, amely azt mondta: "Tartóztasd meg magad!"
Ostoba, ostoba, szerencsétlen ostoba!
Ó hasztalan bánat!
Ó, kétségbeesés.
Nincs meg az örömöd, hogy a pokolba magaddal vihetnéd a felejthetetlen óra emlékét, és így kiálthatnál Istenhez: "Égesd testemet, szárítsd ki a vért ereimbõl, repeszd meg csontjaim, mégsem ragadhatod el tõlem azt az emléket, amely jó illattal tölt el, és felüdít mindörökkön örökre!..."
Thaisz meg fog halni!
Nevetséges Isten, ha tudnád, hogy fütyülök poklodra!
Thaisz meghal, és nem lesz az enyém, soha, soha!
És mialatt a bárka a gyors áramot követte, naphosszat csak ott feküdt hasán, és ezt ismételgette:
- Soha!
Soha!
Soha!
Majd arra a gondolatra, hogy Thaisz odaadta magát mindenkinek, és neki nem, hogy szerteárasztotta a világon a szerelem hullámait, és õ nem mártotta beléjük ajkát, vadul felegyenesedett, és üvöltött fájdalmában.
Körmével megszaggatta mellét, és összeharapta karján a húst.
Ezt gondolta:
"Bárcsak megölhetnék mindenkit, akit szeretett."
E gyilkosságok elképzelése kellemes dühvel töltötte el.
Azon elmélkedett, hogy Nikiászt lassan, ráérõsen fojtja meg, közben mélyen a szemébe néz.
Majd haragja hirtelen elszállt.
Sírt, zokogott.
Gyenge és szelíd lett.
Ismeretlen gyengédség lágyította meg lelkét.
Kedve lett volna gyermekkori társa nyakába borulni, és így szólni: "Nikiász, szeretlek, mert szeretted õt.
Beszélj róla.
Meséld el, mit mondott neked."
És minduntalan átjárta szívét e mondat vasa: "Thaisz meg fog halni!"
- Te napvilág! Ti éjszaka ezüstös árnyai, csillag, ég, rezgõ ormú fák, vadállatok, háziállatok, emberek aggódó lelke, hát nem halljátok:
Thaisz meg fog halni!
Fények, fuvallatok és illatok, tûnjetek el!
Semmisüljetek meg valamennyien, ti, a világmindenség formái és gondolatai!
Thaisz meg fog halni!...
Õ volt a világ szépsége, és minden, ami hozzá közeledett, bájának visszavert fényétõl lett ékes.
Milyen kedves volt az az öregember és azok a bölcsek, akik mellette ültek az alexandriai lakomán! Milyen harmonikus volt szavuk!
Nevetõ látszatok raja röpködött ajkukon, és a gyönyör illatosította meg minden gondolatukat.
És mert Thaisz lehelete volt rajtuk, minden, amit mondtak, csupa szerelem, szépség és igazság volt.
A bájos hitetlenség tette kecsessé társalgásukat.
Könnyedén fejezték ki az emberi nem ragyogását.
Sajnos, mindez csak álom immár!
Thaisz meg fog halni!
Ó, milyen természetesen halnék meg helyette!
De te még meghalni sem tudsz, elszáradt embrió, epében és meddõ sírásban edzett, meg nem született magzat, te!
Szerencsétlen elvetélt, hát hogy is ízlelhetnéd meg a halált, te, aki sohasem éltél?
Remélem, hogy van Isten, és kárhozatba taszít!
Azt remélem, azt akarom, Isten, akit gyûlölök, hallgass meg.
Taszíts a kárhozatba.
Arcon köplek, hogy erre kényszerítselek.
Örök poklot kell találnom, hogy kilehelhessem a bennem lakozó örök dühöt.
Albina hajnalban fogadta Antinoé apátját a cellák küszöbén.
- Üdvöz légy a béke szentélyeiben, tiszteletre méltó atyám, mert kétségkívül azért jössz, hogy megáldd a szentet, akit adtál nekünk.
Tudod, hogy Isten irgalmában magához hívja; és hogyan is ne tudnád ezt a hírt, amelyet angyalok vittek sivatagról sivatagra?
Való igaz, Thaisz boldog végéhez közeledik.
Munkáját befejezte, és néhány szóban tudatnom kell veled, hogyan is viselkedett közöttünk.
Távozásod után pecséteddel lezárt cellájába táplálékával együtt egy fuvolát küldtem, olyanfajtát, mint amilyenen lakomák közben játszanak a lányok, akik az õ foglalkozását ûzik.
Ezt azért tettem, hogy ne essék mélabúba, és hogy ne legyen benne kevesebb báj és tehetség Isten színe elõtt, mint amennyit az emberek színe elõtt mutatott.
Helyesen cselekedtem; mert Thaisz mindennap fuvolán hirdette Isten dicséretét, és a szüzek, akiket odavonzott a láthatatlan fuvola hangja, azt mondták: "A mennyei ligetek fülemüléjét halljuk, a Keresztrefeszített Jézus haldokló hattyúját."
Így végezte Thaisz bûnbánatát, mígnem a hatvanadik napon az ajtó, amelyet lepecsételtél, magától megnyílt, és az agyagpecsét széttörött anélkül, hogy emberi kéz hozzáért volna.
Erre a jelre felismertem, hogy meg kell szûnnie a próbának, amelyet te meghagytál, mert Isten megbocsátotta a fuvoláslány vétkeit.
Ettõl kezdve együtt élt leányaimmal, együtt dolgozott és imádkozott velük.
Épülésükre szolgált szavainak és mozdulatainak szerénységével, és valósággal a szemérem szobra volt.
Olykor szomorú volt, de ezek a felhõk hamar eloszlottak.
Mikor láttam, hogy a hit, a remény és a szeretet Istenhez fûzi, minden aggodalom nélkül hagytam, hogy mûvészete, sõt szépsége is nõvéreinek épülésére kibontakozzék.
Felkértem, mutassa be nekünk a Szentírás erõs asszonyainak és bölcs szüzeinek cselekedeteit.
Esztert, Deborát, Juditot, Máriát, Lázár nõvérét és Máriát, Jézus anyját utánozta.
Tudom, tiszteletre méltó atyám, hogy szigorod lázadozik e látványosságok gondolatára.
De téged is megrendített volna, ha látod, hogyan ontott valóságos könnyeket e kegyes jelenetekben, és hogyan tárta pálmaként az ég felé a karját.
Régóta kormányozom a nõket, és szabályul azt tûztem magam elé, hogy nem szabad ellenkezésbe kerülni természetükkel.
Nem minden mag hozza ugyanazt a virágot.
Nem minden lélek üdvözül ugyanazon a módon.
Azt is tekintetbe kell venni, hogy Thaisz akkor adta magát Istennek, amikor még szép volt, és az ilyen áldozat, ha nem is egyedülálló, mindenesetre nagyon ritka...
Szépsége, melybe a természet öltöztette, nem hagyta el még a három hónapig tartó láz után sem, amely sírba viszi õt.
Minthogy betegsége alatt mindegyre az eget kívánta látni, minden reggel kivitettem az udvarba, a kút mellé, az öreg fügefa alá, amelynek árnyékában szokták e kolostor apáca-fejedelemasszonyai gyülekezetüket összehívni; most is ott találod, tiszteletre méltó atyám, de siess, mert Isten már hívja magához, és ma este már halotti lepel takarja az arcát, amelyet Isten a világ megbotránkoztatására és épülésére teremtett.
Paphnutius követte Albinát az udvaron át, amelyet hajnali fény árasztott el.
A téglatetõk hosszában a galambok gyöngyfüzérként ültek sorban.
Thaisz ágyon feküdt a fügefa árnyékában, egészen fehéren, karját keresztbe fonva.
Mellette kétoldalt lefátyolozott nõk álltak, és a halálküzdelem imádságait mondták:
- Könyörülj rajtam, Isten, könyörületességed szerint és irgalmasságod sokasága szerint töröld el az én vétkeimet!
Paphnutius megszólította:
- Thaisz!
Thaisz szemhéja megrebbent, és szeme fehérjét a hang irányába fordította.
Albina intett a lefátyolozott nõknek, hogy vonuljanak hátrább néhány lépéssel.
- Thaisz! - ismételte a szerzetes.
Thaisz felemelte fejét; könnyû lehelet szállt ki fehér ajkai közül:
- Te vagy az, atyám?...
Emlékszel még a forrásvízre és a datolyákra, amelyeket szedtünk?...
Aznap születtem a szeretetre, atyám... az életre...
Elhallgatott, és elejtette fejét.
A halál már fölötte lebegett, és homlokát a halálküzdelem verítéke koronázta.
Egy vadgalamb megtörte a fenséges csendet, és panaszos hangját hallatta.
Majd a szerzetes zokogása összevegyült a szüzek zsoltáraival:
- Mosd le rólam a szennyet, és tisztíts meg vétkeimtõl.
Mert ismerem méltatlanságomat, és vétkem minduntalan ellenem támad.
Thaisz hirtelen felemelkedett ágyán.
Ibolyaszín szeme tágra nyílt; és távolba nézõ tekintettel, karját a messze dombok felé tárva, tiszta és üde hangon így szólt:
- Íme, az örök hajnal rózsái!
Szeme ragyogott; enyhe pír színezte halántékát.
Újraéledt, szebben és kedvesebben, mint valaha.
Paphnutius letérdelt, és fekete karjába zárta:
- Ne halj meg - kiáltotta idegen hangon, amelyet maga sem ismert meg.
-Szeretlek, ne halj meg!
Hallgass rám, Thaiszom.
Megcsaltalak, szerencsétlen bolond voltam.
Isten, a menny, az mind semmi.
Nincs más valóság, mint a földi élet, és az élõk szerelme.
Szeretlek!
Ne halj meg; lehetetlenség; sokkal drágább vagy annál.
Jöjj, jöjj velem.
Meneküljünk; elviszlek messzire karomban.
Jöjj, szeressük egymást.
Hallgass hát rám, szerelmem, és mondd azt "Élni fogok, élni akarok."
Thaisz, Thaisz, kelj fel!
Thaisz nem hallotta e szavakat.
Szembogara a végtelenségbe nézett.
Ezt mormolta:
- Az ég megnyílik.
Látom az angyalokat, a prófétákat, a szenteket... közöttük van a jóságos Theodorosz, keze virággal tele; mosolyog rám, és hív...
Két szeráf jön felém.
Közelednek... milyen szépek!...
Látom Istent.
Boldog sóhajtást hallatott, és feje erõtlenül hanyatlott vissza a párnára.
Thaisz meghalt.
Paphnutius kétségbeesetten átölelte, és marcangolta vágyában, dühében és szerelmében.
Albina rákiáltott:
- Távozz innen, átkozott!
És kezét lágyan a halott szemére tette.
Paphnutius tántorogva hátrált; szeme égett, és úgy érezte, a föld megnyílik lépései alatt.
A szüzek rázendítettek Zakariás énekére:
- Áldott legyen az Úr, Izrael Istene.
De hangjuk hirtelen torkukon akadt.
Meglátták a szerzetes arcát, és elfutottak rémületükben, így kiáltozva:
- Vámpír!
Vámpír!
Paphnutius oly csúf lett, hogy amint végighúzta kezét az arcán, megérezte rútságát.
