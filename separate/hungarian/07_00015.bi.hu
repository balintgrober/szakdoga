JONATHAN SWIFT
GULLIVER UTAZÁSAI
ELSÕ RÉSZ: UTAZÁS LILLIPUTBAN
ELSÕ FEJEZET
A szerzõ bemutatkozik, és beszél családjáról.
Mi indította útnak elõször?
Hajótörést szenved, úszással menekül, Lilliput tartományban biztonságosan partra vetõdik. Elfogják, majd az ország belsejébe hurcolják
Atyámnak csekély birtoka volt Nottinghamshire-ben és öt fia, én a harmadik közöttük.
Tizennégy éves koromban Cambridge-be küldött a kollégiumba, ott három évet töltöttem, szorgalmasan tanultam. Apám vagyonkájából azonban még arra a kis zsebpénzre se futotta, ami fenntartásomhoz kellett, így hát beadtak tanoncnak Mr. James Bateshez, ez kiváló sebész volt Londonban. Négy évig éltem nála.
Atyám néha küldött valami kicsike pénzt, ezt arra fordítottam, hogy hajózástant és más matematikai tudományokat tanuljak, csupa olyan dolgot, amire utazó embernek szüksége lehet, mert szentül hittem, hogy elõbb vagy utóbb ez lesz a sorsom.
Mr. Batest elhagyva, visszautaztam atyámhoz, ahol John nagybátyám s még néhány rokonom hozzájárulásával negyven fontot kaptam, azonkívül azt is megígérték, hogy évente további harminc fontot juttatnak nekem, ami elég lesz, hogy Leydenben éldegéljek. Két évig és két hónapig tanultam ott az orvosi fakultáson, tudván, hogy hosszú utakon mindig szükség van orvosra.
Kevéssel azután, hogy Leydenbõl visszatértem, jó mesterem, Mr. Bates ajánlatára felvettek seborvosnak a Fecske nevû hajó fedélzetére, Pannel Abraham parancsnok mellé. Három és fél évet idõztem e hajón, egy-két utat tettem a Levantére, egyebüvé.
Visszatérve elhatároztam, hogy megtelepszem Londonban, amire jó mesterem, Mr. Bates is biztatott, és több betegnek ajánlott.
A régi Zsidó utcában kivettem egy kis lakást, majd hogy a legényéletemet meguntam, elvettem Mary Burton kisasszonyt, Mr. Edmund Burton harisnyakereskedõ második leányát, aki a Newgate utcában lakott. Négyszáz font hozományt kaptam.
Sajnos, két évvel ezután meghalt jó mesterem, Bates, s nekem kevés barátom lévén, jövedelmem kezdett megcsappanni, lelkiismeretem pedig nem engedte meg, hogy társaim módjára gyanús mellékkeresettel kísértsem növelni.
Éppen azért, miután feleségemmel és néhány ismerõsömmel alaposan megbeszéltük a dolgot, elhatároztam, hogy újból tengerre szállok.
Egymás után két hajón voltam seborvos, és több utat tettem hat év leforgása alatt. Voltam Elõ-Indiában és Hátsó-Indiában, némileg felnöveltem vagyonkámat.
Szabad óráimban a legjobb szerzõket olvastam, régieket, újakat vegyest. Könyvekkel mindig el voltam látva szép számban. Ha valahol partra szálltunk, a nép erkölcseit és szokásait tanulmányoztam, és megtanultam nyelvüket. Ez utóbbihoz, kitûnõ emlékezõtehetségem lévén, különös kedvet éreztem.
Utolsó utam nem sült el szerencsésen, megcsömörlöttem a tengertõl, s elhatároztam, hogy most már otthon maradok, nõm és családom körében.
A régi Zsidó-negyedbõl a Fetter-Lane-ba költözködtem, innen Wappingbe, reméltem, hogy a tengerészek közt munkához jutok - de számításom nem vált be.
Háromévi várakozás után William Prichard kapitány, az Antilop gazdája, ki a déli vizekre volt indulóban, elõnyös ajánlatot tett nekem, és én elfogadtam.
1699. május negyedikén Bristolból futott ki hajónk. Utunk eleinte igen kellemes volt.
Nem akarom az olvasót kalandjaink részletezésével untatni - annyit jegyzek csak fel, hogy Hátsó-Indiához közel heves szél ragadott el bennünket, és Van Diemen földje felé sodort.
A mérésnél kitûnt, hogy a déli szélesség 30° 2’-én vagyunk.
Tizenkét emberünk a túlfeszített munkában s elégtelen táplálék következtében meghalt, a legénység többi része is teljesen kimerült.
November ötödikén - e vidéken a nyár kezdete ez a dátum - igen borús idõ volt. A matrózok félcsomónyi távolságban sziklát jeleztek, de a szél oly erõs volt, hogy már nem tudtuk kikerülni. Egyenesen rámentünk, s hajónk kettéhasadt abban a pillanatban.
Hatodmagammal csónakot bocsátottunk a vízre, és megkíséreltük, hogy a sziklát kikerüljük.
Számításom szerint mintegy három mérföldet evezhettünk, ekkor végleg kifáradtunk.
A hullámokra bíztuk magunkat. Fél óra múlva a heves északi szél felborította a csónakot.
Hogy társaimmal mi történt, nem tudom. Azt kell hinnem, hogy egytõl egyig elvesztek, azok is, akik a sziklára kerültek, vagy a hajóroncson maradtak.
Úszni kezdtem: ár és hullámverés ragadott magával.
Gyakran tapogatóztam lábammal, de nem értem feneket - már éppen elhagyott volt minden erõm, s úgy tûnt, hogy elmerülök, midõn lábam hirtelen szilárd talajt ért; egyidejûleg a vihar is csillapult.
Ez a part azonban, melyre sorsom vezetett, oly lejtõs volt, hogy csaknem egy mérföldet tocsogtam a vízben, míg szárazat értem, ami, úgy gondolom, este nyolc óra tájt lehetett.
Még egy félmérföldnyi utat gyalogoltam most, de nem láttam semmi lakhelyet, és nem találkoztam senkivel; olyan fáradt és gyenge voltam, hogy talán nem is vettem volna észre.
Kimerülten lihegtem, a levegõ forró volt, és az a pohár brandy is dolgozni kezdett, amit még a hajón ittam. Szóval nagy kedvet éreztem, hogy elaludjak.
Lefeküdtem a fûbe, mely csodálatosan gyengéd és rövid szárú volt, és elaludtam, azt hiszem soha még ilyen mélyen. Világos nappal volt mire felébredtem.
Fel akartam kelni, de kiderült, hogy képtelen vagyok mozdulni - karomat és lábamat kétoldalt a földhöz erõsítették, hosszú és sûrû hajam is le volt kötve.
Testemen, vállamtól egészen a sarkamig, számos vékony kötelék húzódott.
Csak fölfelé nézhettem; a nap hevesen sütni kezdett, fénye máris tûrhetetlenné vált.
Valami zavart zajt hallottam, de fekvõ helyzetem miatt nem láthattam egyebet a kék égnél.
Kis idõ múlva valami élõ dolgot éreztem a bal lábamon, mely lassan mozgott elõre, és a mellemhez közeledett, csaknem államig ért már, mikor lesütve szemem, amennyire csak bírtam, piciny emberi lényt pillantottam meg, mely alig volt hat hüvelyk magas. Kezében íj és nyíl, hátán tegez.
Ugyanazon idõben legalább negyven társát éreztem, amint az elsõt követi.
Meglepetésem példátlan volt; oly hangosan kezdtem ordítani, hogy mindnyájan ijedten megfutottak, s mint késõbb megtudtam: ez alkalomból néhányan meg is ütötték magukat, amint siettükben kétoldalt leugráltak rólam.
De csakhamar visszatértek megint, és az egyik, aki annyira merészkedett, hogy megláthatta arcomat, két kezét bámulva csapta a levegõbe, és éles, de tiszta hangon e szavakat kiáltotta: Hekinah degul! Társai többször ismételték e szavakat, melyeknek értelmét akkor még nem fogtam fel.
Helyzetem, amint az olvasó elképzelheti, igen kényelmetlen volt.
Végre azonban, hosszas vergõdés után szerencsésen elszakítottam a köteléket, és kihúztam a cövekeket, amelyekhez bal karom erõsítve volt - mert cövekekhez kötöttek -, majd egy heves rántással, mely jelentékeny fájdalommal járt, meglazítottam a hajamat letartó köteléket, úgyhogy a fejemet kéthüvelyknyire elfordíthattam.
De a kis teremtések ismét elfutottak, mielõtt egyet is megfoghattam volna - mire éles, rikoltozó hangon kiáltozni kezdtek -, majd az egyik így kiáltott: Tolgo phonac! Ugyanabban a percben legalább száz nyíl hegye érte bal kezemet, mindmegannyi finom varrótû. Egy második vezényszóra testemre és arcomra irányultak az íjak. Ez utóbbit eltakartam bal kezemmel.
Mikor ennek a nyílzápornak vége volt, fájdalmamban felnyögtem, s újból megkíséreltem eltépni kötelékeim. Erre újabb sortûz következett, még hevesebb, mint a megelõzõ. Néhány bátrabb legény dárdáját próbálta oldalamba döfni, szerencsémre bõrzubbony volt rajtam, amin a vékony rudak nem hatolhattak át.
Úgy véltem, legjobb, ha szép csendben fekszem. Az volt a tervem, hogy így maradok estig, amikor is, bal kezem szabadon lévén, könnyen letéphetem kötelékeim. Ami a bennszülötteket illeti, azokkal majd csak elbánok, ha mégakkora hadsereget küldenek is ellenem, ha csak ekkorák, mint azok, akiket láttam.
De sorsom másként rendelte.
A kis népség, látván, hogy megnyugodtam, abbahagyta a nyilazást. A növekvõ zaj tudatta velem, hogy egyre többen vannak. Jobb fülemtõl mintegy négylépésnyire állandó kopogást hallottam egy egész órán át; midõn odafordultam, amennyire a kötelékek és cövekek engedték, másfél láb magas emelvényt pillantottam meg, melynek tetejében négy vagy öt bennszülött fért el, akik létrákon jutottak fel. Az emelvényrõl egyikük, aki tekintélyes személynek tûnt, hosszú beszédet intézett hozzám, melybõl egyetlen szót sem értettem.
Meg kell jegyeznem, hogy mielõtt belefogott volna, háromszor így kiáltott: Langro dehul san! E szavak értelmét késõbb tudtam meg. Erre mintegy ötven bennszülött nekem esett, elvágták a kötelékeket, melyek fejem leszögezték, úgyhogy most oldalt fordulhattam, és szemlélhettem azt a személyt, aki beszélt hozzám, szavait taglejtésekkel kísérve.
Középkorú férfinak látszott, magasabb volt, mint az a három, aki kíséretét alkotta. Ezek egyike, apród módjára, uszályát tartotta, kevéssel lehetett nagyobb, mint a középsõ ujjam. A másik kettõ, mint kivehettem, kétoldalt foglalt helyet.
A beszélõ férfi minden tekintetben a gyakorlott szónok eszközeivel élt; hangjából hol fenyegetõzést, hol ígérgetést, hol könyörgést, hol szelídséget vehettem ki.
Kevés szóval válaszoltam, de a legalázatosabb hangon, bal kezemet és szememet az égre emeltem, mintegy tanúként idézve a napot. Tekintve, hogy emellett halálosan éhes voltam, nem állhattam meg, hogy parancsoló étvágyam közöljem velük (talán a tisztelet rovására), egyik ujjamat ismételten szájamhoz emelve.
A hurgo (ez náluk egy méltóság neve, mint késõbb megtudtam) azonnal megértette mozdulatom.
Leszállt az emelvényrõl, és parancsot adott, hogy támasszanak létrákat oldalamhoz. E létrákon mintegy száz bennszülött futott fel rám, szájamig szöktek, és ételekkel megrakott kosarakat hoztak. Mindez a császár akaratára történt, rögtön azután, hogy tudomásul vette érkezésemet.
Többféle állat húsát különböztettem meg, de csak látásból, ízérõl nem.
Voltak itt lapockák, combok, szegycsontok, ürühús formájúak, és jól lehettek elkészítve, de akkora volt minden, mint egy pacsirta szárnya.
Két-három koncot ettem egy harapásra, hozzá három cipókenyeret, ezek meg akkorák voltak, mint egy-egy puskagolyó.
A kis emberkék mindent megtettek, hogy éhségemet csillapítsák, közben a csodálkozás és bámulat kitöréseit hallottam, annyira meglepte õket étvágyam és terjedelmem.
Ezek után jelekkel tudattam, hogy szomjas vagyok.
Most már tudták, hogy valami kis adagról nálam nem lehet szó; de igen értelmes népség volt ez, ügyesen hengergettek egy nagy hordót, kezemre gurították, és beverték a fenekét. Egyetlen hajtásra kiittam, ami nem volt nagy dolog, fél pint lehetett az egész, és íze a gyenge burgundiéhoz hasonlított, de finomabb volt.
További hordó következett, melynek tartalmát az elsõ után küldtem, s jeleztem, hogy még szeretnék: de már nem volt több.
Miután e csodákat végrehajtottam, örömkiáltásokban törtek ki, körbetáncoltak, és többször hallottam, amint a Hekinah degul szavakat harsogják.
Jelt adtak, hogy dobjam le a hordókat, de elõbb hangos kiáltásokkal figyelmeztették az alant állókat, hogy félre az útból. Borah mevolah! - ezt kiabálták, majd mikor a hordókat ledobáltam, megint: Hekinah degul!
Bevallom, csaknem kísértésbe jöttem, hogy negyven vagy ötven kis legényt elkapva, amint mellemen jártak fel és alá, odaverjek a földhöz.
De a nyilacskák emléke, továbbá annak megfontolása, hogy ez még nem a legveszedelmesebb fegyverük hihetõleg, meg aztán elõbbi ígéretem és alázatos hangom felidézése csakhamar elkergette ezeket a gondolatokat.
Különben is, most már úgy kellett tekintenem magam, mint akit a vendégszeretet törvényei kötnek; hisz ez a kis népség igazán nagylelkûen és bõkezûen bánt velem.
Magamban mindazonáltal nem keveset csudálkoztam e piciny halandók vakmerõségén, hogy ilyen félelmetlenül és bátran járkálnak testemen, míg egyik kezem szabadon van, anélkül, hogy megremegnének ilyen csudás lény látására, amilyennek én látszhattam.
Egy idõ múlva, mikor látták, hogy már jóllaktam, egy magas rangú személy jelent meg a császári felség kiküldetésében.
Õexcellenciája jobb lábam bokáján szállt fel, arcomig jött elõre, mintegy tizenkét fõbõl álló testõrségével. Felmutatta nekem a királyi megbízólevelet, s mintegy tíz percig beszélt, harag nélkül, de igen határozottan, gyakran elõrebökve kezével, mint megtudtam, a fõváros irányába, mely félmérföldnyire volt innen. Megértettem, hogy õfelsége kívánságára oda kell szállítaniuk.
Kevés szóval feleltem, szabadon levõ kezemet a másikhoz illesztve (közben vigyáztam, hogy meg ne üssem véletlenül õexcellenciáját vagy a kíséretét), majd fejemre és testemre mutatva jeleztem, hogy szeretném szabadságomat visszakapni - de eredménytelenül.
Úgy látszik, elég jól megértette, mert tagadólag rázta a fejét, és mutatta, hogy el kell szállítaniuk, és hogy fogoly vagyok.
Más mozdulatokkal viszont azt adta értésemre, hogy kapok elég enni- és innivalót, és hogy jó bánásmódban lesz részem.
Ezek után még egy kísérletet tettem, hogy letépjem kötelékeimet, de rögtön megindult a nyílzápor, arcomon és kezemen apró, kellemetlen szúrások; mire látva, hogy elleneim száma egyre növekszik, jelt adtam, hogy megadom magam.
Erre a hurgo és kísérete visszavonult, de udvarias modorban búcsúztak elõbb.
Néhány perc múlva üdvrivalgás tört ki körülöttem, többször hallottam e szavakat: Peplom selan. Éreztem, hogy lazítják meg kötelékeimet oly mértékben, hogy jobb oldalamra fordulhattam.
Ezután bebalzsamozták arcomat és kezemet valami kenõccsel, aminek igen jó szaga volt. Az a kenõcs néhány perc alatt elmulasztotta a nyilak kellemetlen csípését.
Ezek után elálmosodtam és elaludtam.
Nyolc órát alhattam, mint ahogy késõbb értésemre adták. Nem csoda, mert az orvosok, a császár kívánságára altatószert kevertek a borba.
Úgy látszik, megérkezésem után kevéssel felfedeztek, amint a földön aludtam, futárt menesztettek a császárhoz, aki tanácsot hívott össze, és parancsot adott, hogy kötözzenek meg, lássanak el étellel-itallal, és csináljanak valami szerkezetet, amivel a városba szállíthatnak.
Ez a határozat talán vakmerõnek és veszedelmesnek tûnik, és azt hiszem, hasonló alkalommal Európa kevés fejedelme járna el hasonlóképpen.
De ahogy késõbb utánagondoltam, nagyon bölcsnek láttam ezt az intézkedést. Mert tegyük fel, hogy megkíséreltek volna azonnal megölni nyilakkal és dárdákkal - nagyon valószínû, hogy az elsõ fájdalomérzésre felriadtam volna -, a düh valószínûleg elég erõt ad, hogy széttépjem kötelékeimet, és akkor kegyetlenül összetapostam volna a védtelen társaságot.
Ez a nép igen fejlett és jártas a matematikai tudományokban, fõleg a mechanikában. Fejedelmük a tudományok barátja és pártfogója.
Többféle szerkezetük van, kerekekkel és emelõkkel, amik nagy fák és terhek szállítására szolgálnak.
Legnagyobb hadihajóikat, melyek között négy láb hosszúak is vannak, az erdõk közelében építik, ahol a nagy szálfák teremnek, ezeket aztán ilyen alkalmatosságon leviszik a tengerpartra, néha háromszáz-négyszáz méternyire.
Ötszáz ács és építész azonnal munkába fogott, hogy elkészítse a legnagyobb szállítószerkezetet.
Nagy fakeret volt ez, háromhüvelyknyire emelve a föld fölé, hosszában hét láb, széltében négy. Az egész huszonkét keréken gördült.
Velem párhuzamosan helyezték el.
De a legnagyobb nehézség most abban állott, hogyan emelnek rá erre a jármûre.
Nyolcvan rúddal emeltek, lábnyi magas mindegyik. Erõs kötelekbõl horgokat csináltak, ezeket nyakamra, kezemre, lábamra akasztották.
Kilencszáz erõs ember húzta aztán e köteleket csigákon - három óra kellett hozzá, hogy ráemeljenek a szekérre, és odakössenek.
Mindezt csak elbeszélés után tudtam meg. Közben, míg ezek történtek, én mélyen aludtam az italomba kevert altatószer hatása alatt.
Most a császár ménesébõl ezerötszáz erõs ló állt elõ, négy és fél hüvelykes állatok; ezek szállítottak be a fõvárosba, mely mint említettem, félmérföldnyire volt innen.
Négy órával azután, hogy útra keltünk, különös, mondhatnám nevetséges eset riasztott fel álmomból. Egy percre megállt a szekér, valamit meg kellett igazítani. Ez alkalmat felhasználva, három vagy négy fiatal bennszülött kíváncsiságból felmászott az arcomra, szerették volna látni, milyen vagyok, mikor alszom. Ezek egyike gárdatiszt volt, és fegyverének végét egyik orrlikamba dugta, és úgy csiklandozott, mint holmi szalmaszállal; tüsszentenem kellett, mire visszahúzódtak. Csak három hét múlva tudtam meg, mi volt az oka, hogy felriadtam.
A nap többi részében nagy utat tettünk. Éjszakára ötszáz embert helyeztek el kétoldalt, fáklyákkal és nyilakkal, készen arra, hogy lõjenek, mihelyt megmozdulok.
Másnap kora hajnalban folytattuk utunkat, délben kétszáz méternyire jutottunk a város falai elé.
A császár egész udvarával elénk jött, de a fõurak semmiképpen nem engedték meg õfelségének, hagy felmásszon testemre, és személyét veszélyeztesse.
A téren, ahol szekerünk megállt, öreg templom meredezett, állítólag a császárság legmagasabb épülete. Néhány évvel elõbb kegyetlen gyilkosság szennyezte be. A nép jámborsága úgy tekintette, mint megszentségtelenített hajlékot, azért közhasználatnak adták át, minden díszét és berendezését kiürítették.
Úgy döntöttek, hogy ebben az épületben szállásolnak el.
Az északra nyíló kapu négy láb magas volt, és csaknem két láb széles, könnyen bemászhattam rajta.
A kapu mindkét oldalán keskeny ablak volt, hathüvelyknyire a föld felett, a bal oldalába a király kovácsa horgonyt és tizenegy láncot helyezett el; mindegyik olyan vastag, mint az európai hölgyek óralánca, és a láncokat harminchat lakattal bal lábamhoz erõsítették.
A templomon túl, az országút szélén, mintegy húszlábnyira, öt láb magas torony emelkedett.
Ezt mászta meg a császár, hogy láthasson engem. Én magam nem láttam az udvart, csak beszéltek róla.
Kiszámították, hogy mintegy százezernyi tömeg vonult ki a városból megtekintésemre; ezek közül legalább tízezer, õreimmel dacolva, megmászta testemet a létrák fokán.
Csakhamar azonban halálbüntetésterhe alatt eltiltották ezt a mulatságot.
Mikor kiderült, hogy a láncokat nem tudom eltépni, kötelékeimet elvágták, végre felállhattam, de szomorú és kétségbeesett voltam továbbra is.
A nép csodálkozása határtalan volt, amint így járkálni kezdtem.
A láncok mintegy két méter hosszúak lévén, annyi mozgást se engedtek, amennyivel félkörben fel és alá járhat az ember, csak éppen arra voltak elegendõk, hogy letérdelve bemászhattam a templom kapuján, és egész hosszában végigheveredhettem.
MÁSODIK FEJEZET
Lilliput császára a fõnemesség kíséretében meglátogatja a szerzõt.
A császár személye és öltözéke.
Tudósokat megbíznak, hogy a szerzõt tanítsák meg a nép nyelvén szólni.
Szelíd modorával megkedvelteti magát, zsebeit kikutatják, kardját és pisztolyát elveszik.
Mihelyt talpra állhattam, elsõ dolgom volt körülnézni. Be kell vallanom, soha ilyen kellemes látványban nem volt részem.
A vidék nagy kertnek tûnt. Amint egy pillantással áttekinthettem, a négyzet alakú, negyven láb szélességû földek mindmegannyi virágágy.
A legmagasabb fa, ahogy kivehettem, hét lábat ért el.
Bal kéz felõl a torony olyan volt, mint egy színházi díszlet.
A császár leszállt a toronyból, és most lóháton közeledett, amit csaknem drágán fizetett meg. Az állat megriadt a szokatlan látványtól, hogy egy hegy járkálni és mozogni kezd, megtorpant, és hátsó lábaira emelkedett. De a császár, aki nagyszerû lovas, nyergében maradt, míg testõrei odafutottak, megragadták a kantárt, és õfelsége leszállt a nyeregbõl.
Ezután nagy álmélkodással vizsgált meg tetõtõl talpig, vigyázva, hogy láncom körzetébe ne lépjen.
Parancsot adott szakácsainak és a csaposoknak, gondoskodjanak ételrõl és italról; kerekes targoncákon hoztak mindent közelembe, míg elérhettem.
Kezembe vettem a targoncákat, és úgy ürítém ki tartalmukat - húsz ételes volt és tíz italos -, az ételekkel néhány harapásra végeztem, az italokat, melyek agyagedényben illatoztak, összeöntöttem, és egyszerre ittam ki.
A császárné és a kis hercegek, mindkét nembeliek, székeken üldögéltek körben, csekély távolságban. Mikor a ló megbokrosodott, egy pillanatra felugrottak, és odafutottak urukhoz.
A császár magas, vállas férfi; körömnyivel nagyobb egész udvaránál, már ez tiszteletet kell hogy gerjesszen a szemlélõben.
Vonásai erõsek, férfiasak, ívelt orr, duzzadt ajak; arcbõre olajbarna, tartása egyenes. Alakja és testrészei arányosak, mozdulatai elõkelõek és méltóságosak.
Akkor, mikor én láttam, túl volt már elsõ tavaszán - huszonnyolc évet élt volt; hetet dicsõségteljes uralkodásban.
Hogy jobban láthassam, oldalamra feküdtem, úgy, hogy arcom szembekerült az övével - mintegy háromméternyire állt tõlem -, azóta persze sokszor tartottam kezemben õfelségét, és így leírásom megbízható.
Ruhája egyszerû és tiszta, az európai és ázsiai divatok sajátos keveréke. Fején könnyû aranysisakot hordott, melyet drágakövek és egy nagy tollforgó díszített.
Kardját kezében tartotta, mintegy védekezve az esetre, ha mégis eltépném a láncomat. Csaknem három hüvelyk hosszú kard volt, hüvelye és markolata gyémánttal tûzdelt arany.
Hangja éles, metszõ - de tiszta és tagolt -, tisztán kivehettem egyes szavait állva is.
A hölgyek és az udvaroncok pompázatos ruhákban tündököltek; az a hely, ahol összegyülekeztek, oly tarkának és színesnek tûnt, mint holmi nõi szoknya, arany- és ezüsthímzésekben dús, amit a földön szétteregettek.
A császári felség több ízben megszólított, és én feleltem - de természetesen nem értettük egymást.
Papok és törvénytudók is voltak ott, ezek is elõvettek, és én mindazon nyelven beszéltem hozzájuk, amin csak gügyögni tudtam - hollandul, latinul, spanyolul, olaszul -, hiába.
Két óra múlva az udvar visszavonult. Engem erõs õrség fedezetére bíztak, mert a csõcselék ordítozva és szemtelen kíváncsisággal tolakodott felém; voltak pimaszok köztük, akik nyilakkal lövöldöztek rám, amint házam kapujában ültem; egyik csaknem bal szememet találta.
De a parancsnok ezek közül hatot elfogatott, és a legmegfelelõbb büntetésnek találta, ha egyszerûen kezemhez szolgáltatja a hencegõket - a katonák azonnal végre is hajtották a parancsot. Dárdahegyekkel belökdösték a hat legényt a körbe, melynek területén elérhettem õket.
Jobb kezemmel összefogdostam mind a hatot, ötöt betettem a zsebembe, a hatodikat magam elé tartottam, és úgy tettem, mintha elevenen meg akarnám enni.
A szegény kis ember borzalmasan üvöltött - még a parancsnok és a tisztek is zavarba jöttek, látván, hogy elõszedem zsebkésemet -, de csakhamar megnyugtattam õket. Szelíden néztem szét, késemmel elvágtam a vékony madzagokat, melyekkel megkötözték, gyengéden letettem a földre, és a kis ember elfutott.
Így bántam a többi öttel is, egyenként szedtem ki szegénykéket a zsebembõl, és észrevettem, hogy a katonák és a nép el voltak ragadtatva irgalmasságom jeleitõl. Ez az eset nagyon elõnyös benyomást tett.
Estefelé némi nehézségek árán behúzódtam hajlékomba, és lefeküdtem a földre. Tizennégy napig földön háltam; ez idõ folyamán, a császár parancsára, fekvõhelyet készítettek nekem.
Hatszáz ágyat hoztak szekéren, százötvenet hosszában helyeztek el, négyesével összekötve - ez volt a derékalj -, ugyanilyen módon paplant, vánkost és lepedõt is kaptam, mindez elég tûrhetõ fekhely volt olyan ember számára, ki, mint én, nélkülözésekhez edzette magát.
Abban a percben, amint megérkezésem híre a császárságban elterjedt, a gazdagok, kíváncsiak és léhûtõk egész hadserege zarándokolt a fõvárosba, hogy megtekintsen. Sok falu egészen kiürült, kezdték elhanyagolni a gazdaságot és földmûvelést, míg aztán a császári felség néhány kemény rendelettel és proklamációval helyre nem állította a rendet.
Elrendelte, hogy mindazok, akik már megtekintettek, térjenek azonnal haza, és udvari engedély nélkül ötvenméternyire ne közeledjenek többé házamhoz. Ez intézkedéssel az udvari titkárok szép mellékkeresetre tettek szert.
Közben õfelsége több tanácsülést hívott egybe, megbeszélni, mitévõk legyenek velem. Késõbb egy jó barátom, magas állású udvari hivatalnok elbeszélte nekem, hogy az udvart alaposan zavarba hozta ez a nehéz eset.
Féltek, hogy kiszabadítom magam, attól is tartottak, hogy élelmezésem túl sokba kerül, és általános ínséget idéz elõ.
Egyszer-kétszer szóba is jött, hogy éhen kellene veszejteni engem, vagy mérgezett nyilakkal megsebesíteni arcom és kezem, ami hamar végezne velem, de aztán meggondolták, hogy ekkora hulla bûze döghalált okozhatna az egész országban.
A tanácskozások folyamán a csapattisztek, akik a tanácsterem ajtajánál álltak, bebocsáttatást kértek, és beszámoltak már említett magatartásomról, ahogy a hat bûnössel bántam. Ez az elbeszélés oly kedvezõen hangolta irányomba õfelségét, hogy azonnal császári rendeletet küldött szét, mely szerint mindama falvak, melyek kilencszáz méternyi kerületben környezik a fõvárost, reggelenként hat ökröt, negyven juhot és más élelmiszereket tartoznak szolgáltatni eltartásomhoz, ehhez megfelelõ mennyiségû kenyér, bor és egyéb ital jár. Õfelsége e termékeket utalványokkal fizette, melyeket a kincstár terhére íratott - ez a fejedelem ugyanis fõleg uradalmainak jövedelmébõl tartja fenn udvarát -, adót csak nagyon ritkán, rendkívüli esetekben vet ki a népre.
Szolgálattételre hatszáz embert osztottak mellém. Ezek megfelelõ zsoldot kaptak, és kényelmes sátrat rendezhettek be hajlékom ajtaja mellett.
Nemkülönben háromszáz szabót is megbíztak, hogy tisztességes ruhát szabjanak számomra, az ország divatja szerint valót. A császár hat legkitûnõbb tanárát pedig kirendelték, hogy az ország nyelvére oktassanak. Még arra is volt gondjuk, hogy a császár és a fõemberek lovai gyakran elõttem gyakorlatozzanak, s ezzel hozzászokjanak jelenlétemhez.
Mindezeket a rendeleteket pontosan végrehajtották. Három hét alatt szép elõmenetelt tanúsítottam a nyelvtanulásban, õfelsége ez idõ alatt gyakran megtisztelt látogatásával, és nagy érdeklõdéssel figyelte a tanítást.
Nemsokára beszélgetni is kezdtünk valahogy. Az elsõ szavak, amiket megtanultam, abbeli vágyamat fejezték ki, hogy õfelsége adja vissza kegyesen szabadságomat. Ezt naponta, térden állva megismételtem elõtte.
Válasza, ahogy kivehettem, annyiból állott, hogy ez idõ kérdése, hogy tanácsosaival kell beszélnie errõl, és elõbb lomos kelmin pesso desmar lon emposo - vagyis hogy elõbb esküt kell tennem az ország törvényeire.
Ezt az idõt viszont nyugodtan kivárhatom; õk barátságosan bánnak velem, és javamat akarják.
S hogy tanácsolja, “nyugodt és türelmes modorommal szerezzem meg az õ és alattvalói megbecsülését”.
Ama kívánságát fejezte ki: ne vegyem rossz néven, ha néhány derék tisztjét megbízza, kutassák ki zsebeimet, mert nyilván fegyvereket hordok magamnál, amik, feltéve, hogy arányban állnak csodaszerû termetemmel, veszedelmes jószágok lehetnek.
Én feleltem: “Felséged nyugodjék meg, és legyen kívánsága szerint, hajlandó vagyok kifordítani zsebeimet jelenlétében.”
Ezt félig szavakban, félig jelekben adtam tudtára.
De õ azt felelte: “Az ország törvényei szerint e kutatást két tiszt kell hogy végezze, hogy érzése szerint ez az én beleegyezésem nélkül nem történhetik meg, s hogy becsületességemben és jóságomban annyira megbízik, miszerint nyugodtan kezeimre bízza két ember életét, és bármit koboznának el tõlem, minden tárgyat visszakapok abban a percben, mikor el óhajtom hagyni országukat, vagy kifizetik azt az összeget, melyet a tárgyak értékéül megállapítok.”
Én tehát tenyeremre emeltem a két tisztet, elõször zubbonyom zsebébe, aztán a többi zsebbe süllyesztettem õket, csak nadrágom két kis rekeszét meg egy titkos zsebet hagytam ki; ezekben apró, csak nekem szükséges tárgyak voltak, melyek õket nem érdekelhették.
Egyik ilyen rekeszben ezüstórám volt, a másikban néhány arany, erszénybe kötve.
A két tiszt tintát, tollat és papírt szedett elõ; rendes leltárt vettek fel, késõbb megkértek, üljek le velük, hogy õfelségének felolvashassák.
Ezt a leltárt késõbb lefordítottam magamnak, úgyhogy a következõkben szóról szóra adhatom:
LELTÁR: A Nagy Emberhegy (így fordítottam a Quinbus Flestrin szavakat) jobb kabátzsebében tüzetes kutatás után csak egy darab durva szövetet találtunk, õfelsége állami tanácstermébe elég volna szõnyegnek.
A bal oldali zsebben nagy ezüstdobozt találtunk fedéllel, mely szintén ezüstbõl való, ezt a fedelet nem tudtuk felemelni.
Kívánságunkra az Emberhegy kinyitotta, s egyikünk belépve, térdig süllyedt valami porba, mely arcunkba csapott, mire mind a ketten többször egymás után kénytelenek voltunk tüsszenteni.
A jobb oldali mellényzsebben egy köteg, három ember nagyságú, csodálatos fehér és vékony lemezt találtunk, a lemezeken fekete figurák; alázatos véleményünk szerint ez valami írás lehet, melynek egy-egy betûje fél tenyér nagyságú.
A bal oldali mellényzsebben valami szerkezet volt, ennek oldalából húsz hosszú rúd áll ki, hasonló ahhoz a kerítéshez, mely felséged udvarát környezi; szerény nézetünk szerint az Emberhegy ezzel fésüli a haját, biztosak nem vagyunk ebben, mert kérdésekkel ritkán zavartuk az Emberhegyet, tekintve, hogy igen nehezen érti meg szavainkat.
Abban a nagy zsebben, mely középruhájának (így fordítottam a ranfu-la szavakat, mellyel nadrágomat jelezték) jobb oldalán van, ember nagyságú üres vaspillért találtunk, ez egy nagyobb darab szálfához van erõsítve, a pillér két oldalán erõs vasdarabok, sajátságos alakzatokba vésve, melyeknek jelentõségét nem ismertük fel.
A bal oldali zsebben ugyanilyen szerkezet.
A jobb oldali kisebb zsebben több kerek, lapos tárgy fehér és veres fémbõl, különbözõ nagyságban, a fehérek közt olyan nehezek is voltak, hogy ketten se tudtuk felemelni.
A bal zsebben két szabálytalanul metszett pillér: a zseb szélén állva nem tudtuk elérni végüket.
Ezek egyike egy darabból látszik lenni, burokkal ellátva, a másiknak felsõ végén kerek, fehér tárgy, két fej nagyságban.
Mindkettõben hatalmas acéllemezek; ezeket, felszólításunkra az Emberhegy megmutatta, mert feltettük, hogy veszélyes gépezetek.
Kivette tokjaikból, és elmondta, hogy az õ országukban az egyikkel szakállt borotválnak, a másikkal ételt aprítanak.
Két zseb volt, amibe nem tudtunk behatolni, ezekrõl azt állította, hogy csak két kis rekesz az, amit középöltönyének szélébe metszett, ezeket különben hasának kifeszítésével összeszorította.
Az egyikbõl vastag ezüstlánc lógott ki, végén sajátos szerkezettel.
Felszólítottuk, hogy mutassa meg, mi van a lánc másik végén; kiderült, hogy félgömb, melynek egyik fele ezüst, másik fele valami átlátszó fém; az átlátszó fémen keresztül sajátságos figurákat figyelhettünk meg, körben elhelyezve - azt hittük, hozzányúlhatunk, de ujjainkat az a fényes anyag feltartóztatta.
Ezt a szerkezetet fülünkhöz tartotta, mely a vízimalmok zakatolásához hasonló, állandó zajt ütött. Véleményünk szerint vagy valamely ismeretlen állat lehet ez, vagy pedig az istenség, amit az Emberhegy imád; inkább ez utóbbit tartjuk valószínûnek, mert (ha jól értettük tökéletlen szavaiból) olyasfélét mondott, hogy ritkán kezd valamibe, mielõtt e tárggyal ne tanácskozott volna.
Orákulumának nevezte, s azt mondta életének minden eseményét e tárgy jelöli ki számára.
A bal oldali rekeszbõl holmi hálót szedett ki, melyet bármely halász felhasználhatna, de úgy csukódik, mint az erszény, és állítása szerint az is a rendeltetése: több sárga fémtárgyat találtunk benne, melyek ha aranyból vannak, mérhetetlen értéket képviselnek.
Felséged parancsának legalázatosabban engedelmeskedve, ekként szorgalmasan átkutattuk a zsebeket, majd az Emberhegy derekán széles övet figyeltünk meg, mely nyilván valamely hatalmas állat bõrébõl készült. Errõl az övrõl a bal oldalon öt ember hosszúságnyira kard lóg le, jobb oldalán táska, két zárkára osztva, mindegyikben kényelmesen elfér felséged három alattvalója.
Egyik zárkában gömbök voltak, igen nehéz fémbõl, fejnagyságban, a másikban apró szemek, melyekbõl ötven darab is elfért a tenyerünkön.
Ez pontos leltárunk mindarról, amit az Emberhegy testén találtunk. Az Emberhegy igen udvariasan bánt velünk, és tisztelte felséged akaratát.
Írtuk és lepecsételtük felséged uralkodásának nyolcvankilencedik hónapjában és negyedik napján.
Clefrin Frelock, Marsi Frelock
Miután ezt a leltárt õfelségének felolvasták, udvariasan, de határozottan felszólított, hogy szolgáltassam ki a felsorolt tárgyakat.
Elsõsorban a szablyámat kérte, hüvelyestül, minden tartozékával.
Közben három ezred katona bizonyos távolságban felállt körülöttem, íjak és nyilak készenlétben, de akkor ezt észre sem vettem, mert minden figyelmemet õfelsége kötötte le.
Azután felszólított, húzzam ki a szablyát. A tengervíztõl kissé megrozsdásodott a penge, némelyült azonban ragyogó volt még; amint kirántottam, a csapatok a rémület és meglepetés kiáltásában törtek ki. A nap ugyanis hevesen sütött, és amint pengémbe ütközött, szinte elvakította szemüket, különösen hogy egyet-kettõt suhintottam a pengével.
Õfelsége kevésbé ijedt meg, mint ahogy vártam volna, felszólított, hogy tegyem vissza a kardot hüvelyébe, azután oly óvatosan, ahogy csak tõlem tellett, le kellett raknom elébe a földre, hatlábnyira láncom végétõl.
Aztán az üres vascsöveket kérte, pisztolyaimat értette ezen.
Kihúztam zsebembõl, és amennyire módomban állt, elmagyaráztam, hogyan kell használni. Most megtöltöttem lõporral lõporom ugyanis szárazon marad a tökéletesen csukódó szelencében (ilyennel minden okos tengerész ellátja magát). Elõbb figyelmeztettem õfelségét, ne ijedjen meg, azután tüzeltem a levegõbe.
A meglepetés ezúttal jóval meghaladta az iméntit.
Száz meg száz ember vágódott el, mintha villám csapta volna le õket; maga a császár, bár állva maradt, percekig nem tudott magához térni.
Ezután átszolgáltattam a pisztolyokat is éppúgy, mint kardomat, majd lõporos szelencémet és golyóimat, figyelmeztetve, hogy az elõbbit óvja tûztõl, mert egyetlen szikrától meggyullad, és palotáját levegõbe röpíti.
Átadtam zsebórámat is, amire õfelsége igen kíváncsi volt; két nagy termetû gárdistát utasított, hogy vállukon hozzák el, rúdra lógatva - így viszik Angliában a söröshordókat, ászokfán.
Nagyon meglepte az állandó zaj és a percmutató mozgása, amit nálam jobban megfigyelhetett - mert látásuk sokkal élesebb -, s megkérdezte írástudóinak véleményét; a válaszok annyira különbözõk és távolesõk voltak, hogy az olvasó igazán megbocsát, ha nem sorolom fel mindegyiket, különben nem is értettem világosan, mit beszéltek.
Elég az hozzá, hogy átadtam ezüst- és rézpénzemet, kilenc nagyobb és több kisebb arannyal erszényemet - késemet és beretvámat, fésûmet és ezüst tubákszelencémet, zsebkendõmet és naplómat.
Szablyámat, pisztolyomat és lõporos dobozomat kocsira tették, és beszállították õfelsége raktáraiba, a többit visszakaptam.
Mint említettem, volt egy zsebem, ami kikerülte figyelmüket, ebben szemüveget tartottam, amelynek gyenge szemem miatt gyakran szükségét éreztem, egy zsebmesszelátót és más apró kellékeket, ezek igazán nem érdekelhették õfelségét, s így lelkiismeret-furdalás nélkül elrejthettem. Különben tartottam tõle, hogy elrontják, ha kiadom a kezembõl.
HARMADIK FEJEZET
A szerzõ egészen szokatlan módon mulattatja õfelségét és a mindkét nembeli nemességet.
A lilliputi udvar szórakozásainak leírása.
A szerzõ bizonyos feltételek mellett visszakapja szabadságát.
Szelídségem és jó modorom annyira megnyerte õfelségét, udvarát - a hadsereget és általában egész népét, hogy remélni kezdtem, nemsokára visszaadják szabadságomat.
Minden módot felhasználva tápláltam ezt a kedvezõ hangulatot.
Fokról fokra kevésbé féltek ama veszélyektõl, melyeket jelenlétem képviselt.
Sokszor lefeküdtem, és öt-hat ember is akár a fejemen táncolhatott - a kisfiúk és kisleányok csakhamar odáig merészkedtek, hogy bújócskát játszottak a hajamban.
Most már kezdtem egészen jól érteni és beszélni nyelvüket.
Egy napon a császárnak az az ötlete támadt, hogy megmutatja nekem az ország leghíresebb akrobatáit és látványos mûvészeit; e nemben olyan ügyességet és bátorságot tapasztaltam e kis népnél, amire eddig nem volt példám.
Különösen a kötéltáncosok mulattattak módfelett. Vékony, fehér cérnán szaladgáltak, tizenkét hüvelyknyire a talaj felett.
Az olvasó engedelmével e pontra bõvebben kitérek.
Ezt a mulatságot, a kötéltáncolást ugyanis azok a személyek ûzik, akiket valami magas hivatalra jelöltek, és kegyben állanak az udvarnál.
Ezeket gyermekkoruktól fogva tanítják e mûvészetre, gyakran nem kell hozzá nemesi rang se vagy mûveltség.
Mikor valami nagy állás üresedésben áll, akár halál, akár kegyvesztés miatt - ez utóbbi gyakori eset -, öt vagy hat e jelöltek közül kérvényt nyújt be az udvarhoz, hogy engedtessék meg nekik õfelségét és udvarát kötéltánccal mulattatni. Aki a legmagasabbat tudja ugrani, anélkül, hogy leesnék a kötélrõl, megkapja az állást.
Igen gyakori eset, hogy a fõhivatalnokoknak is be kell mutatniuk ügyességüket, meggyõzni az uralkodót, hogy mozgékonyságukat még nem vesztették el.
A kincstárnok, Flimnap bukfencet kellett hogy vessen a kifeszített madzagon, mely az õ esetében legalább egy ujjal magasabb volt, mint bárkié az országban.
Láttam õt egyszer dupla szaltóval ugrani többször egymás után a vékony kötélrõl, amit nálunk halálugrásnak neveznek.
Reldresal barátom, a király személye körüli miniszter, véleményem, meggyõzõdésem szerint mindjárt a második e produkcióban Flimnap mögött - a többi udvari ember és államférfi egyformán ügyes.
Ezt a mulatságot sokszor végzetes baleset zavarja meg - több ilyenrõl hallottam, sõt magam is tanúja voltam két-három olyan esetnek, hogy a jelölt karját-lábát törte.
A veszély persze sokkal nagyobb olyankor, mikor minisztereknek kell bemutatniuk, mit tudnak! Õk ugyanis szüntelenül felül akarják múlni önmagukat és társaikat, és annyira erõlködnek, hogy alig van köztük egy is, aki ne zuhant volna már le egyszer, de akár kétszer meg háromszor is.
Elmondták nekem, hogy egy-két évvel ideérkezésem elõtt Flimnap biztosan kitörte volna a nyakát, ha véletlenül nem fekszik ott a király egyik vánkosa a földön, és nem tompítja az esés erejét.
Vannak más szórakozások, melyeket szintén csak kiváló alkalmakkor, a császár, a császárné és a legfõbb hivatalnokok jelenlétében ûznek.
A császár három finom, hat hüvelyk hosszú ezüstszálat tesz az asztalra - az egyik vörös, a másik kék, a harmadik zöld.
Ezek a fonalak jutalmul szolgálnak olyanok számára, akiket a császár ki akar tüntetni kegyeinek jelével.
A szertartás õfelsége tanácstermében folyik le, ahol a jelöltek ügyességpróbán mennek át. Ez a próba egészen másfajta, mint az elõbbi - sokat jártam az Új- és Óvilág tartományaiban, de ehhez hasonlót még nem láttam.
Szóval a dolog úgy történik, hogy a császár egy pálcát tart ki a kezében, vízszintesen - a jelöltek mármost közelednek a pálca felé, néha átugranak rajta, néha alatta bújnak el, aszerint, amint õfelsége emeli vagy süllyeszti a pálcát.
Sokszor úgy játsszák ezt, hogy a pálca egyik végét õfelsége, másik végét a miniszterelnök tartja - de sokszor maga a miniszterelnök egyedül.
Aki e játékban a legügyesebb és legtovább bírja az ugrálást és bujkálást, azt kitüntetik a kék színû ezüstfonállal - a második legügyesebb kapja a vöröset, a harmadik a zöldet. Az urak kétszer a hasuk köré csavarva hordják ezt a kitüntetést - nagyon kevés úr van az udvartartás körül, aki még nélkülözné.
A hadsereg és a császári istálló lovai lassanként hozzám szoktak, nem riadtak meg, egészen a lábamig léptettek, ösztökélés nélkül.
Voltak lovasok, akik átugrattak a föld fölé kitartott kezemen, õfelsége egyik hajtója egyszer, egy nagyszabású versenyen átugrott cipõs lábfejemen - ami igazán szép mutatvány volt.
Egy napon nagyon sajátságos módon volt alkalmam mulattatni õfelségét.
Megkértem, hozasson nekem két láb hosszú és nádvastagságú rudakat. Õfelsége azonnal utasította erdészeit, tegyenek eleget kívánságomnak. Másnap reggel hat erdész jött, mindegyik nyolcfogatú kocsival.
Fogtam kilenc ilyen pálcát, és négyszögben a földbe dugdostam, további négy pálcával két láb magasságban összekötöttem az elõbbiek végét, aztán a mereven álló kilenc pálca fölé kifeszítettem a zsebkendõmet, leszorítva, mint a dob fedelét. A négy vízszintes pálca öthüvelyknyire a zsebkendõ fölött, korlát módjára kerítette be az egészet kétoldalt.
Mikor készen voltam, arra kértem õfelségét, hogy legjobb lovai közül huszonnégyet tehessek rá a megfeszített zsebkendõre.
Õfelsége beleegyezett; egyenként megfogtam a felnyergelt lovakat a lovassal együtt.
Alighogy zsebkendõt értek, két részre oszlott a kis sereg, színlelt rohamokat indítottak, tompa nyilakkal lövöldöztek, kardot rántottak, támadtak és visszahúzódtak, egyszóval a legszebb katonai fegyelem látványosságát nyújtották õfelségének, aki annyira el volt ragadtatva, hogy kívánsága szerint több napon át egymás után meg kellett ismételnünk a játékot, sõt egy alkalommal kegyesen részt is vett benne, vezényelt. Nagy rábeszéléssel még a császárnét is rávette, engedné meg, hogy zártszékestül felemeljem õt a színpad magasságáig, ahonnan a mutatványt végignézhette.
Szerencsém volt, hogy semmiféle baleset nem zavarta meg e szórakozásokat, csak egyszer történt, hogy egy tüzes mén - valamelyik kapitányé - patájával dobolva, kilyukasztotta a zsebkendõmet, fel is bukott lovastul együtt, de gyorsan felemeltem mindkettõt, és egyik kezemmel befogva a lyukat, másikkal leszállítottam az egész társaságot.
A ló lapockája kificamodott, a lovasnak semmi baja se történt. Zsebkendõmet megfoltoztam, amennyire lehetett, de többé nem mentem bele ilyen veszélyes játékba.
Két-három nappal azelõtt, hogy szabadságomat visszanyertem, éppen effajta mulatságokkal szórakoztattam az udvart, midõn futár érkezett õfelségéhez hírül hozva, hogy egyik alattvalója azon a helyen, ahol engem találtak, nagy, fekete tárgyat látott a földön. Nagyon különös alakja van, kerek körzete akkora, mint õfelsége hálószobája, középen oly magas, mint egy ember. Eleinte azt hitték, hogy élõ állat, de nem az, mert mozdulatlanul feküdt a füvön, néhányan többször körüljárták, fel is másztak a tetejébe, mely sima és  gyenletes, dobogtak rajta, és kiderült, hogy belül üres. Azt hiszik tehát, az Emberhegyhez tartozik, s ha õfelsége megengedi, öt lóval idevontatják.
Én azonnal tudtam, mirõl van szó, és örültem ennek a hírnek.
Úgy látszik, a hajótörés után partot érve, oly zavarban voltam, hogy megfeledkeztem a kalapomról, melyet zsinórral erõsítettem volt a fejemhez a vízben - nyilván valahogyan leszakadt, én meg azt hittem, hogy a tengerben vesztettem el.
Kértem õfelségét, rendelje el, hogy minél elõbb idehozzák. Elmagyaráztam természetét és rendeltetését. Másnap meg is kaptam, de nem valami ragyogó állapotban, a karimájába két lyukat fúrtak, hogy horgokat akasszanak bele, a horgok köteleken lógtak, egyenesen a lovak szerszámaihoz kötve. Így hurcolták a kalapot fél angol mérföldön keresztül. Hál’ istennek, a talaj e vidéken egyszintû és igen puha, így nem ment mégse annyira tönkre, ahogy vártam.
Két nappal e kaland után a császár, seregének a városban és környékén állomásozó részét készenlétbe helyezve, különös ötletét közölte velem.
Azt kívánta, álljak fel, mint holmi kolosszus, és terjesszem szét két lábam, amennyire csak tudom.
Munt tábornokát (kitûnõ, tapasztalt katona, és nekem jó barátom) felszólította, vezesse fel zárt sorokban a csapatokat, s vonultassa el két lábam között, a gyalogságot huszonnégyes, a lovasságot tizenhatos sorokban, dobokkal, zászlókkal, elõreszegzett dárdával.
Ez a hadtest háromezer gyalogosból és ezer lovasból állott.
Annyi kérvényt és emlékiratot nyújtottam be szabadlábra helyezésem céljából, hogy õfelsége végre foglalkozni kezdett ezzel a kérdéssel. Elõbb a minisztertanácson említette, aztán a gyûlés elé terjesztette. Nem ellenezte senki, csak egy Skyresh Bolgolam nevû tanácsos, aki minden érthetõ ok nélkül halálos ellenségem volt, de tiltakozása nem használt, a tanács elhatározta, és õfelsége szentesítette kérésem teljesítését.
Ez a Bolgolam az ország tengernagya volt, igen beavatott férfi, jártas az államügyekben, de mogorva és savanyú természet.
Végre azonban engednie kellett, annyit köthetett csak ki, hogy ama feltételeket, melyek alapján szabadon bocsátanak, õ maga fogalmazhassa.
A feltételekrõl szóló cikket, melyre esküdnöm is kellett, maga Skyresh Bolgolam hozta el, két titkár és több bizalmi férfi kíséretében.
Miután felolvasták nekem, esküt tettem elõbb saját hazám módján, másodszor ama szertartások szerint, melyeket az õ törvényeik elõírnak: jobb lábamat meg kellett fognom bal kezemmel, míg jobb kezem középsõ ujja fejem búbjára került, hüvelykem pedig jobb fülem cimpájára.
Az egész cikket szóról szóra lefordítottam, abban a reményben, hogy az olvasót érdekelni fogja e nép sajátos stílusa és kifejezõ modora, meg az is, milyen feltételek mellett nyertem vissza szabadságomat. A szöveg tehát így hangzott:
“Golbasto Momarem Evlame Gurdilo Shefin Mully Ully Gue, Lilliput országának legdicsõségesebb fejedelme, a világegyetem öröme és megfélemlítõje, kinek országa ötezer blustrug (tizenkét négyzetmérföld) területû, s így a földgömb széléig ér, az uralkodók uralkodója, nagyobb minden emberfiánál, kinek lába a föld közepéig ér, feje pedig az eget veri, kinek intésére a föld minden fejedelme térdet hajt, ki kellemetes, mint a tavasz, bõséges, mint a nyár, gazdag, mint az õsz, és félelmetes, mint a tél. Õ legmagasabb felsége felszólítja az Emberhegyet, ki mennyei birodalmunk területére ért, tegyen ünnepélyes esküt a következõ feltételekre, melyek alapján szabadságát visszanyeri:
1. Az Emberhegy nem hagyhatja el országunkat nagy pecsétünkkel pecsételt engedelmünk nélkül.
2. Külön, sürgõs parancs nélkül nem léphet a fõváros területére, mely idõ elõtt két órával a lakók figyelmeztetendõk, hogy ki ne lépjenek házaikból.
3. Fent nevezett Emberhegy sétáit országútjainkra korlátozza, ne sétáljon és ne feküdjön le réteinken, földjeinken.
4. Az országúton járva a legnagyobb figyelemmel vigyázzon, nehogy szeretett alattvalóink valamelyikére ráhágjon, lovat, kocsit el ne taposson, kezébe ne vegyen senkit, aki ebbe elõbb bele nem egyezett.
5. Ha egy futár rendkívüli megbízatást kap, az Emberhegy tartozik vinni õt a zsebében, lovastul együtt, hatnapi járóföldön, egyszer egy hónap alatt. Nevezett küldöncöt épségben visszajuttatni tartozik (ha úgy kívánjuk) császári személyünkhöz.
6. Ellenségeinkkel szemben az Emberhegy szövetséget köt velünk, fõleg Blefuscu-sziget ellen - minden tõle telhetõt elkövet, hogy hajórajukat, melyet most építenek a mi meghódításunkra, tönkretegye.
7. Fent nevezett Emberhegy szabad óráiban segít munkásainknak, köveket emel, melyekkel a császári kertet kövezzük és palotát építünk.
8. Fent nevezett Emberhegy tartozik két hónap alatt körüljárni birodalmunkat, és annak kiterjedésérõl nekünk számot adni, megszámolva lépteit.
Végül, ha ünnepélyes esküt tesz a fent említett pontokra, az Emberhegy részére kiutalunk annyi ételt és italt, amennyi 1728 alattvalónk táplálékát képezi, császári személyünk színe elé bármikor járulhat, és kegyeink egyéb jelével kitüntetjük.
Kelt belfaboraci palotánkban, uralkodásunk kilencvenegyedik hónapjának tizenkettedik napján.”
Aláírtam a szerzõdést, és letettem az esküt. Vidám voltam és elégedett, noha némelyik cikkely nem volt olyan megtisztelõ, ahogy elvártam volna. Ezt Skyresh Bolgolam tengernagy rosszakaratának köszönhettem. Ezek után levették láncaimat, és szabad voltam.
Az egész szertartást végignézte õfelsége is személyesen.
Hálámat úgy akartam kifejezni, hogy lábai elé vetettem magam: õ megjegyezte, reméli, hogy az országnak hasznos szolgája leszek, s kiérdemlem mindazt a kegyet, mellyel irányomban volt eddig, s lesz a jövõben is.
Az olvasó bizonyára észrevette, hogy õfelsége a felszabadító okirat utolsó passzusában annyi táplálékot utaltatott ki számomra, amennyi 1724 lilliputi alattvalónak elég.
Késõbb egyszer megkérdeztem egy udvari személyt, hogy állapíthatták meg azt a számot ilyen pontosan. Õ aztán elmagyarázta, hogy a császári matematikusok megmérték magasságomat, szögmérõvel megállapították, hogy az arány köztem és közöttük egy a tizenkettõhöz, mármost testünk hasonlóságából arra következtettek, hogy a számítás, mely szerint köbtartalmam 1724-szor akkora, mint az övék, helyes, tehát következésképpen ennyivel több eledelre lehet szüksége testemnek.
Ebbõl láthatja az olvasó, milyen képzett és értelmes néppel volt dolgom, és hogy uralkodójuk milyen helyes gazdasággal tartotta fenn birodalmát.
NEGYEDIK FEJEZET
Mildendo, Lilliput fõvárosa a császári palotával.
Beszélgetés a szerzõ és egy államtitkár között az államügyekrõl.
A szerzõ felajánlja szolgálatait a császárnak háború esetére.
Szabadságom visszanyerése után legelsõ kérésem az volt, hogy megtekinthessem Mildendót, a fõvárost. Õfelsége ebbe szívesen beleegyezett, de elõbb újfent a lelkemre kötötte, nehogy valamelyik alattvalójában vagy a házakban kárt tegyek.
A népet hirdetmények figyelmeztették, hogy meglátogatom a várost.
A város fala harmadfél láb magas és legalább tizenegy hüvelyk széles, úgyhogy egy szekér kényelmesen elvonulhat rajta - tízlábnyi távolságokban erõs állványok támogatják ezt a falat.
A nagy nyugati kapu fölött léptem át, és óvatosan mentem végig a fõutakon, zubbonyban, nehogy a házak ereszét kabátom szárnya letördelje.
Nagy körültekintéssel sétáltam, nehogy rálépjek valakire, aki esetleg ott maradt az utcán, bár mindenkit figyelmeztettek, hogy a saját érdekében óvakodjék kilépni házából.
A padlásablakok és háztetõk persze tele voltak kíváncsiakkal, soha ennyi embert nem láttam együtt.
A város alakja szabályos négyzet, minden oldala ötszáz láb hosszú.
Két nagy út keresztezi és osztja négy részre, öt láb szélességben.
Az utcák és átjárók, melyekbe nem hatolhattam be, tizenkét-tizennyolc hüvelyk szélesek csak.
A városban ötszázezer lélek lakik, a házak három- és ötemeletesek, sok a bolt és árucsarnok.
A császári palota a város közepén állt, ott, ahol a két fõút keresztezi egymást.
Két láb magas fal veszi körül, az épülettõl húszlábnyi távolságban.
Õfelsége engedelmével átléptem ezt a falat, s elég helyem lévén még az épületig, kényelmesen áttekinthettem az egészet.
A külsõ udvar negyven láb széles négyzet, belül még két udvar van, legbelül a császár lakosztálya, amit nagyon szerettem volna látni, de egy kicsit nehezen ment - a legnagyobb kapuk tizennyolc hüvelyk magasak és hét hüvelyk szélesek lévén.
Mármost a külsõ építkezések legalább öt láb magasak, ezeket nem lehetett átlépni anélkül, hogy peremüket megsértsem, bár a falak hasított kõbõl valók, és négy hüvelyk vastagok.
De õfelsége nagyon szerette volna, ha kastélyának pompáját megszemlélhetem, s így három napot fáradtam azzal, hogy a császári parkban, százméternyire a várostól, zsebkésem segélyével néhány nagy fát kivágjak; a fákból aztán három láb magas zsámolyokat szerkesztettem, melyek elbírták súlyomat.
A falragaszok még egyszer megjelentek, még egyszer bementem a városba, kezemben tartva a két kis zsámolyt.
A külsõ udvar széléhez érve ráálltam az egyik zsámolyra, a másikat kézbe vettem, áttettem a másik udvarba.
Mármost az egyik zsámolyról kényelmesen át tudtam lépni a másik zsámolyra, aztán kampós botommal felhúztam a másik zsámolyt.
Így jutottam be a legbelsõ udvarra. Oldalamra feküdtem, és úgy néztem be a középsõ emelet ablakain, amelyeket ez alkalommal nyitva hagytak. A legragyogóbb berendezés kápráztatott el: ott tartózkodott a császárné és a fiatal hercegek, mindegyik a maga lakosztályában, kíséretük fõbb tagjai közt.
A császárné õfelsége kegyes volt igen szívesen mosolyogni rám, s az ablakon keresztül csókra nyújtotta a kezét.
Egy reggel, mintegy két héttel azután, hogy szabadságomat visszanyertem, egyetlen szolga kíséretében meglátogatott Reldresal, a császár személye körüli miniszter.
Meghagyta kocsisának, hogy várja be, és kért: beszélhessen velem egy óráig. Szívesen rendelkezésére álltam, részint személyes érdemeire, részint arra való tekintettel, hogy sok jó szolgálatot tett nekem az udvarnál, kérvényeim ügyében.
Hogy könnyebben beszélhessen a fülembe, mondtam, hogy majd lefekszem, de õ kért, hogy inkább csak vegyem a tenyerembe.
Azon kezdte, hogy szerencsét kívánt szabadlábra helyezésemhez. Megjegyezte, hogy némi érdeme volt benne, legalábbis abban, hogy ilyen hamar elintézték az ügyet, de be kell vallania, úgymond, hogy az udvar jelenlegi helyzete szerepet játszott e kérdésben.
- Bármily virágzónak lássék birodalmunk idegen ember szemében - mondta továbbá -, két nagy baj nyugtalanítja huzamosabb idõ óta: belsõ pártvillongások és egy külsõ támadás alakjában, mely egy igen hatalmas tengeri nép részérõl fenyeget.
Ami az elsõ kérdést illeti, tudnia kell, hogy hetven hónapja immáron két hevesen küzdõ pártra szakadt az ország politikai tábora, a Trameksan és a Slameksan pártokra. Az egyik párt alacsony cipõsarkot visel, a másik magasat.
A magas sarkúak a régi rendszer hívei, de õfelsége inkább az alacsony sarkúakat alkalmazza a kormányzásban, és minden állást velük tölt be, amint bizonyára észre is vette már. Õ császári felsége sarkai legalább egy drurral alacsonyabbak, mint az udvaroncoké (drurr, ez egy hüvelyknek tizennegyed része).
A feszültség a két párt között ott tart már, hogy nem esznek, nem isznak együtt, nem is beszélnek egymással.
Jelenleg úgy áll a dolog, hogy a magas sarkúak száma meghaladja a miénket, a hatalom azonban a mi részünkön van.
Viszont attól tartunk, hogy õ császári fensége, a trónörökös nem ellenszenvez a magas sarkúakkal, legalább lehetetlen volt észre nem vennünk, hogy a fenség egyik sarka valamivel magasabb, mint a másik, minek következtében a fenség kicsit csámpásan jár.
Mármost e belsõ viszálykodás közepette mind komolyabban fenyeget Blefuscu-sziget felõl a támadás. Blefuscu, a világ másik nagy birodalma csaknem oly nagy és hatalmas, mint a miénk.
Ami ugyanis az ön állítását illeti, hogy még más, hatalmas államok és birodalmak is léteznek a világon, oly terjedelmû lakókkal, mint ön: e feltevést tudósaink kétségbe vonják, s inkább azt vélik, hogy uraságod a Holdról pottyant közénk vagy valamely csillagról. Hiszen nyilvánvaló, hogy száz olyan ember, mint ön, rövid idõ alatt fölenné õfelsége birodalmát, különben is történelemtudósaink, akik hatezer hónapot írtak le, nem említenek Lilliputon és Blefuscun kívül más császárságokat.
Ez a két nagyhatalom harminchat hónappal ezelõtt már heves és makacs háborúban állt egymással.
Az ellenségeskedés így kezdõdött: hosszú ideig a két ország megegyezett abban, hogy a tojást, mielõtt megesszük, vastagabb felén kell feltörni. Dicsõséges uralkodónk nagyatyja azonban, még gyermekkorában, egyszer feltörvén a tojást vastagabb végén, megvágta az ujját.
Atyja, a császár ekkor rendeletet adott ki, mely szigorú büntetés terhe alatt megtiltotta a népnek, hogy a tojást a vastagabb felén törje fel.
A népet annyira felbõszítette e törvény, hogy hat ízben lázadás tört ki. E forradalmak folyamán egyik császárunk életét, másik trónját vesztette.
Blefuscu uralkodói állandóan szították ezeket a polgárháborúkat, és ha elfojtották õket, a számütöttek rendesen Blefuscuba menekültek.
Feljegyezték, hogy tizenegyezer ember szenvedett inkább kínhalált, semhogy a hagyományok ellenére a vékonyabb felén törje fel a tojást.
Mármost a Vastagvégû számûzötteket szívesen fogadták Blefuscu szigetén, addig bátorították és támogatták õket, míg véres háború nem tört ki a két nagyhatalom között, mely változó szerencsével folyt sokáig. Közben negyven nagy hadihajót, sok kisebbet és harmincezer embert vesztettünk. Az ellenség részén valamivel nagyobb volt a veszteség.
Mégis, az ellenség annyira összeszedte magát, hogy igen tekintélyes hajórajt épített, és jelenleg éppen azon vannak, hogy megtámadjanak bennünket. Õ császári felsége az ön erejét és értékét igen nagyra becsüli, kegyesen megbízott, terjesszem elõ az ügyet, és kérjem véleményét.
Válaszomban megbíztam az államtitkárt, adja át õfelségének legalázatosabb hódolatomat, és tudassa vele, hogy “nem illenék hozzám, idegenhez, pártügyekbe avatkozni, de ha az õ személyének és birodalmának védelmérõl van szó, életemmel és véremmel rendelkezhetik”.
ÖTÖDIK FEJEZET
A szerzõ sajátságos haditervvel megakadályozza a támadást.
Magas címmel és ranggal tüntetik ki.
Blefuscu nagykövete békét kér.
Lilliput szárazföldi tartomány. Blefuscu északkeleti fekvésû sziget - a két országot nyolcezer láb széles csatorna választja el egymástól.
Blefuscut nem láttam még. A part arra nézõ oldalán nem akartam megjelenni, nehogy a blefuscui hadihajókról észrevegyenek, s eddig még, tudomásom szerint, nem hallottak rólam. A háborús idõre való tekintettel a két ország között megszakadt az érintkezés: õfelsége blokádot terjesztett ki a hajókra is, halálbüntetés terhe alatt.
Közöltem õfelségével tervemet, mellyel az ellenséges hadihajókat elfoghatjuk. Vitorlásaink értesítése szerint a blefuscui hadihajóraj a kikötõben horgonyzik, várva a kedvezõ szelet, hogy rajtunk üssenek.
Egy tapasztalt tengerésztisztet megkérdeztem, milyen mély a csatorna, tudván, hogy többször megmérték. Közepén, mondotta, hetven glumgluff a mélység ár idején, európai mértékre átszámítva ez hat lábat jelent.
Átsétáltam az északkeleti partra, lehasaltam egy domb mögé, kivettem messzelátómat, és vizsgálni kezdtem a horgonyzó hajóhadat. Mintegy ötven hadihajó lehetett és sok szállítóhajó. Azután hazamentem, és parancsot adtam (rendelkezésre kaptam jogot), hogy készítsenek sok erõs hajókötelet és vasrudakat is.
A hajókötél olyan vastag volt, mint a mi csomagolómadzagunk, a rudak hossza és nagysága, mint egy-egy kötõtû.
Három-három kötelet összesodortam, hogy erõsebb legyen, a rudakat is hármasával összeerõsítettem, végükön kampóba hajlítottam.
Ötven horgot ugyanannyi kötélre erõsítettem, aztán mentem az északkeleti partra. Ott levetettem a kabátot, cipõt, harisnyát; bõrnadrágomban bementem a vízbe, fél órával az ár elõtt.
Sietve tocsogtam, míg lehetett, majd úszni kezdtem, harminc méter után földet értem megint.
Fél óra alatt értem el a hajóhadat.
Az ellenség úgy megrémült, mikor meglátott, hogy egyszerûen kiugráltak a hajókból, partra úsztak, ahol legalább harmincezer lélek szorongott.
Ekkor fogtam a horgokat, a kampókat egyenként, egymás után beleakasztottam a hajók elejébe, végül a kötelek végét összekötöttem.
Míg ezzel foglalatoskodtam, a partról sok ezer nyilat lövöldöztek felém, sok nyíl arcomat és kezemet érte, s a kellemetlen csípések igen zavartak munkámban.
Legjobban persze szemem világát féltettem, okvetlenül el is vesztettem volna, ha jó elõre nem gondoskodom védelemrõl.
Már említettem, hogy titkos nadrágzsebemben szemüveget tartogattam, mely elkerülte megmotozóim figyelmét.
Ezt most elõvettem, jó szorosan orromra erõsítettem. Így felfegyverkezve frissen ment a munka, a nyilak sûrûn pattantak vissza szemüvegemrõl - hatástalanul.
Végre minden kampót megerõsítettem. Most, kezembe fogva a csomót, húzni kezdtem, de a hajók nem mozdultak, le lévén kötve mindegyik horgonnyal.
Így hát eleresztettem a kötelet, a kampókat rajtahagytam a hajókon. Most kést szedtem elõ, s bátran nekimentem a horgonyköteleknek - nyilak százai zuhogtak arcomra, kezemre -, de nem engedtem, míg mind el nem vágtam. Akkor újra megragadtam az összecsomózott kötélvégeket, s a legnagyobb könnyûséggel rántottam magam után ötven darab nagy hadihajót.
Blefuscu népe, eleinte sejtelme sem lévén, mit akarhatok: megzavarva és álmélkodva nyüzsgött a parton.
Csak nézték, hogy metszem át a horgonyokat, akkor kaptak csak észbe, mikor az egész hajóraj szép rendben megindult és jött utánam, és akkor a kétségbeesés és fájdalom ordítása, mint egy torokból, úgy jajongott fel az égre. Soha nem hallottam ilyen gyászkiáltást.
Mikor túl voltam minden veszélyen, megálltam néhány percre, hogy kirángassam az arcomba és kezeimbe ragadt nyilakat; azután bekentem magam ugyanazzal a balzsammal, amirõl már beszéltem egyszer.
Azután levettem az okulárét, és vártam vagy egy órát, hogy az ár apadjon. Épségben jutottam Lilliput partjára, terhemet vontatva húztam magam után.
A császár egész udvarával ott állt a parton, a nagy haditény kivitelét szemlélve.
Csak a nagy félkörben úszó hajósort láthatták, én magam nyakig vízbe lévén merülve. Meg is ijedtek, mikor a csatorna közepén elvesztve szem elõl, azt kellett hinniük, hogy megfulladtam, és hogy a közeledõ hajórajt az ellenség vezeti támadásra.
Csakhamar nagy öröm váltotta fel a félelmet: mikor elég közel voltam a parthoz, felemeltem kezemet, melyre a kötélcsomót erõsítettem volt, és hangosan így kiáltottam: “Sokáig éljen Lilliput dicsõ császára!”
Az uralkodó öröme határtalan volt: azon a helyen, ahol partra szálltam, elém jött, s nyomban nardacnak nevezett ki, ami a legnagyobb cím és rang Lilliputban.
Õfelsége késõbb azt kívánta, hogy az összes ellenséges hajót vontassam be az õ kikötõjükbe.
És íme, az uralkodók határtalan becsvágya: nem kisebb tervet dolgozott ki magában, mint hogy egész Blefuscut országához csatolja, s alkirályt nevez ki élére, népét leigázza, s kényszeríti, hogy a tojást a vékonyabb felén törje fel, és ezzel elérje, hogy õ legyen a világ egyetlen ura.
De én igyekeztem rávenni, mondjon le errõl a szándékáról: a méltányosság és nagylelkûség számos érvével tiltakoztam az ellen, “hogy eszköz legyek, mellyel egy szabad és derék népet rabszolgává tesznek” - s e kérdés a tanács elé kerülvén, a kormány bölcsebb fele osztotta véleményemet.
Sajnos, ez a nyílt és bátor fellépés ellentétben állott õfelsége politikai nézeteivel, becsvágyával, és soha többé nem tudott nekem megbocsátani.
Késõbb hallottam, hogy a minisztertanácsban - igen finoman és diszkréten bár - beszélt errõl a dologról, s a bölcsebb államférfiak hallgatással jelezték, hogy az én álláspontomon vannak, mások viszont, titkos ellenségeim, nem rejthettek el néhány megjegyzést, burkolt célzással támadva személyemet.
E perctõl kezdve megindult az áskálódás ellenem, kevesebb mint két hónap alatt nyíltan kitört, s csaknem teljes bukásommal végzõdött.
Ilyen csekély súlya van a legnagyobb szolgálatoknak is, ha a mérleg másik oldalára császári szenvedélyeknek való ellenszegülés nehezül.
Ez események után mintegy három héttel ünnepélyes követség érkezett Blefuscuból, békekötésért esedezve. A békét csakhamar meg is kötötték, Lilliputra nézve igen elõnyös feltételekkel. A részletekkel nem untatom az olvasót.
Hat nagykövet jött, mintegy ötszáz emberbõl álló kísérettel, igen ünnepélyes és nagyszerû bevonulást tartottak, amilyen királyukhoz és ügyükhöz méltó volt.
Az udvarnál kiérdemelt, legalábbis látszólagos tekintélyemmel a követeknek igen szép szolgálatokat tettem. Arról is értesültek, nem hivatalos formában, hogy barátságos indulattal védtem ügyüket, távozásuk elõtt éppen ezért ünnepélyes látogatást tettek nálam.
Bókokkal kezdték, hogy mennyire méltányolják nagylelkûségem, királyuk nevében meghívtak országukba, s kérték, adnám jelét csodálatos erõmnek, amelyrõl annyit hallottak. Eleget tettem kérésüknek, de a részletekkel nem akarom untatni az olvasót.
Mikor legnagyobb álmélkodásukra és megelégedésükre befejeztem mutatványomat, abbeli óhajomnak adtam kifejezést, adják át legalázatosabb hódolatomat uralkodójuknak, s közöljék vele, hogy mielõtt visszatérnék hazámba, királyi színe elé járulok.
Mikor legközelebb Lilliput császárával beszéltem, meg is kértem õt, adjon engedélyt, hogy Blefuscu fejedelmét meglátogassam; õ ezt kegyesen jóváhagyta, de igen hideg modorban, aminek okát nem foghattam fel. Késõbb súgta meg nekem valaki, hogy Flimnap és Bolgolam a nagykövetekkel való tárgyalásomat a hûtlenség jelének tüntette fel - képzelhetõ, hogy fájt ez, minden effajta gondolat távol állott tõlem.
Akkor elõször kezdtem megérteni homályosan, mit jelent ez a szó: udvar, és mit ez: miniszter.
Meg kell még jegyeznem, hogy a nagykövetek tolmács segítségével beszéltek hozzám, a két ország nyelve éppen úgy különbözik, mint ahogy két európai országé szokott. Mindkét nemzet igen büszke nyelvének szépségére, régiségére és erejére, a szomszéd ország nyelvét ellenben megvetik. A mi császárunk tehát, amaz elõnyökre támaszkodva, melyeket neki az ellenséges hajóraj meghódítása biztosított, arra kényszerítette Blefuscut, hogy üzleti ügyeiket lilliputi nyelven bonyolítsák le.
Az is igaz, hogy a kereskedõk és a matrózok, szóval a partlakók, mindkét nyelvet beszélik. Ennek oka a két nemzet közt fennálló nagy kereskedelmi forgalomban kereshetõ, abban, hogy a számûzöttek átmentek a szomszéd országba - hogy a rang- és pénzarisztokrácia ifjai szívesen rándultak át a csatornán, új embereket, új erkölcsöket megismerni. Az említett kölcsönös nyelvismeretekrõl néhány héttel késõbb gyõzõdtem meg, mikor Blefuscu császárát meglátogattam. Ez a látogatás az ellenségeim áskálódása okozta bánatom közepett, gyönyörûséges emlékemmé vált, amirõl megfelelõ helyen még beszélni fogok.
HATODIK FEJEZET
Lilliput lakói, törvényeik, szokásaik. Hogy tanítják gyermekeiket?
Hogyan élt a szerzõ ebben az országban?
A lilliputi ember hat hüvelyknél valamivel kisebb. Az állatok és növények aránya pontosan megfelel e nagyságnak. A legnagyobb ló vagy ökör például öt hüvelyk magas, a juh másfél hüvelyk, a ludak akkorák, mint egy verébfióka; és így lefelé, a legparányibb lényekig, amelyeket szabad szemmel alig tudtam észrevenni. Ezeket csak a lilliputiak láthatják, akiknek látása rendkívül éles, igen tisztán látnak, csak persze csekély távolságra.
Egyszer nagyon mulattam egy szakácson, aki holmi pacsirtát rántott ki - az egész akkora volt, mint egy szúnyog -, máskor meg egy fiatal leányt figyeltem, aki láthatatlan tûbe láthatatlan selymet fûzött.
Legmagasabb fáik hét láb magasak, a császári parkban láttam néhányat, melyeknek tetejét éppen hogy elértem.
Ehhez aránylanak más növények - az olvasó képzeletére bízom a többit.
A lilliputiak mûveltségérõl itt csak futtában szólhatok. Éppen hogy írásukat kell felemlítsem, nem balról jobbra írnak, mint az európai népek, nem is jobbról balra, mint az arabok, nem is lefelé, mint a kínaiak, hanem keresztbe, a papír egyik sarkából a másik felé. Effajta írást eddig csak Angolországban tapasztaltam, ahol hölgyeink alkalmazzák, mikor leveleznek.
Halottaikat fejjel lefelé temetik el, azt hiszik ugyanis, hogy tizenegyezer hónap múlva mindenki feltámad, és hogy abban az idõben a Föld (amit laposnak képzelnek) felfelé lesz fordulva: így aztán a feltámadás talpra állítja egész Lilliputot.
Maguk között a tanult emberek már rég felismerték e tétel tarthatatlanságát, de a nép ehhez tartja magát, és a gyakorlat ma sem egyéb.
Van néhány igen sajátos törvény és szokás a császárságban, melyeket, ha nem volnának szeretett hazánk törvényeivel éppenséggel ellentétben, még magyarázni és mentegetni is tudnék, hozzátéve, milyen kívánatosnak tartanám, hogy e törvényeket végre is hajtsák.
Az elsõ ilyen törvény a besúgókra vonatkozik.
Az állam ellen elkövetett bûnöket itt igen szigorúan büntetik, de ha a megvádolt személy ártatlanságát nyilvánvalóan bebizonyítja, a vádlót szégyenteljes halálbüntetés éri azonnal, az ártatlan vádlottat pedig a vádló javaiból négyszeresen kárpótolják: elõször vesztett idejéért, másodszor a veszélyért, amit kiállt, harmadszor a börtönért, amit elszenvedett, és negyedszer ama költségekért, melyeket védelmére kiadott.
Ezenkívül a császár nyilvános módon kegyeibe fogadja õt, és ártatlanságát az egész városban közhírré teszik.
A csalást nagyobb bûnnek tekintik, mint a lopást, többnyire halállal büntetik. Úgy okoskodnak, hogy éberséggel és vigyázattal és nagyon kevés értelemmel meg tudjuk óvni javainkat a tolvajoktól, de a csaló ravaszsága ellen semmi sem védi a becsületes embert. Másrészt a vétel és eladás örökös forgalma hitelt tételez fel. Ha pedig itt nem lehet büntetni a csalást, a becsületes kereskedõ mindig pórul jár, a svihák meggazdagszik.
Emlékszem, egyszer jelen voltam egy tárgyaláson; a bûnös gazdáját károsította meg, nagy összeg pénzzel, amit rábíztak, és amivel megszökött. Én õfelségének odavetõleg megjegyeztem, hogy hiszen ez csak bizalommal való visszaélés, de õ azt mondta, otromba dolog valakit úgy védeni, hogy a legsúlyosabb bûnnel vádoljuk; mire meglepetve és zavartan csak annyit tudtam mondani, minden nemzetnek más a szokása, s bevallom, igen restelltem magam.
Mi az uralkodás tengelyének a büntetést és a jutalmazást tekintjük, de még nem láttam egy nemzetnél sem, hogy ez elvet keresztülvitték volna, Lilliputot kivéve.
Aki bizonyságát tudja adni, hogy hetvenhárom hónapon át az ország törvényeit szigorúan betartotta, bizonyos elõjogokat élvez, életviszonyainak és képességeinek arányában, s egy erre szolgáló alapból megfelelõ pénzösszeget is kap. Felveszi a snilpall, azaz törvényes címet és jelleget, amit nevéhez kapcsónak, de a cím nem örökölhetõ.
Nagyon csodálkoztak, mikor elmondtam, hogy a mi törvényeink betartására büntetésekkel kényszerítik az embereket, ellenben betartásukat nem jutalmazzák.
Bírósági épületeikben az Igazságot éppen azért hat szemmel ábrázolják a lilliputiak: kettõ elöl, kettõ hátul, kétoldalt is egy-egy, jelezve, hogy az Igazság körültekintõ. Jobb kezében nyitott aranyzacskó, bal kezében hüvelyes kard jelzi, hogy inkább szeretne jutalmazni, mint büntetni.
Hivatalok betöltésénél inkább jó erkölcsökre, mint képességekre tekintenek. Úgy okoskodnak, hogy közepes emberi értelem nagyon elégséges valamely hivatal betöltésére, ha már az embereknek kormányzásra van szükségük. A nyilvános ügyek intézése nem lehet valami mélységes rejtély, amit csak néhány kiválasztott lángész foghat fel - hiszen ilyen alig három születik egy emberöltõ alatt. Ellenben felteszik, hogy igazság, méltányosság, türelem: ezek oly erények, melyek minden embernek hatalmában vannak; jóakarattal és gyakorlattal ezek az erények bárkit képesíthetnek állami szolgálatra, kivéve, ha különös tanulmányok kellenek hozzá.
Szerintük erkölcsi tisztaságot sohasem pótolhat a szellem élessége vagy emelkedettsége, mert sohasem lehet oly veszélyes az a hivatalnok, aki pusztán oktalanságból valami hibát követ el, mint az, aki ügyes és ravasz eszével ezt a hibát takargatni, rendezni, sokszorozni, szépíteni tudja.
Én e törvények felsorolása alkalmával mindig az eredeti intézményeket idéztem, de az ember néha saját törvényeit rontja meg.
Ha az olvasó emlékezik rá, hogy beszéltem a kötéltáncolásról, bot fölött átugrásról, bot alatt elbúvásról, amivel Lilliputban magas állásokat érnek el, emlékezzék arra is, hogy ezt a szokást a császár nagyatyja hozta be, és jelenlegi fejlettségét a pártoskodás földjébõl szítta.
A hálátlanság náluk fõbenjáró bûn. Úgy okoskodnak: aki rosszal fizeti meg a jót, szükségképpen ellensége az egész emberiségnek, minden más embernek, akiktõl nem részesült semmi jóban, azért nem célszerû, hogy tovább éljen.
Szülõk, gyermekek egymáshoz való viszonyáról is merõben másként vélekednek, mint mi.
Minden városban nyilvános bölcsõdék vannak, ahová a szülõk tartoznak mindkét nemû gyermekeiket elküldeni, ahol felnevelik õket huszadik hónapjukig. Felteszik, hogy ebben a korban már hajlítható a gyermek.
Innen iskolákba kerülnek: nemek és pályák szerint.
Ügyes tanárok készítik elõ a gyermekeket hajlamaiknak, képességeiknek, lehetõségeiknek megfelelõen.
Az arisztokraták gyermekeit tudósok és komoly professzorok nevelik.
A gyermekek ruházata, táplálkozása egészen egyszerû.
A becsület, bátorság, szerénység, alázatosság, hazaszeretet jegyében nevelkednek. Mindig el vannak foglalva, keveset alusznak, két órát szórakoznak, és sok testgyakorlatot végeznek.
Négyéves korukig öltöztetik õket - innen kezdve maguk öltözködnek.
A szülõk évenként kétszer tekinthetik meg gyermeküket egy órára, megcsókolhatják a gyermeket kétszer, mikor jönnek, és mikor távoznak, de a jelenlevõ tanár õrködik, nehogy sugdolóddzanak, kényeztessék a gyermeket, ajándékot, játékszert, édességet adjanak át.
Kereskedõk, kézmûvesek, polgárok gyermekeiket körülményeik arányában, de ugyanígy nevelik. Kiskereskedõk gyermekei tizenegy éves korukban tanonciskolába kerülnek - mások tizenöt éves korukig tanulnak -, a három utolsó évben fokozatosan csökken az elfoglaltság.
Elõkelõ nõintézetekben éppen úgy nevelik a leányokat, mint a fiúkat, csakhogy itt nõi cselédek veszik körül a gyermekeket, mindig a tanár felügyelete alatt.
Polgári leánynevelõkben mindenféle foglalkozásra, munkára oktatják a gyermekeket: a tanulólányokat hétéves korukban üzletbe adják, mások tizenegy évig ott maradnak.
Minden szülõ tartozik jövedelme arányában hozzájárulni gyermeke neveltetéséhez. A módosabbaknak bizonyos összeget kell letétbe helyezniük, amit az állam okos és méltányos gazdasággal kezel, hogy átadja a gyermeknek, mire az felnõ.
A parasztok és földmûvesek gyermekei otthon maradnak, ezek a földet mûvelik, nem kell tanulniuk; az öregeket és munkaképteleneket azonban kórházba viszik. Náluk a koldulás ismeretlen fogalom.
Talán érdekelni fogja az olvasót, hogyan éltem Lilliputban kilenc hónapot és tizenhárom napot.
Némi mûszaki hajlamaim lévén, meg a szükség is kényszerített rá, csináltam magamnak egy elég kényelmes asztalt meg széket, a park legnagyobb fáiból.
Kétszáz varrónõ készítette ingemet és ágynemûimet, amilyen durva és vastag anyagból csak lehetett, de még így is négyrét kellett összehajtani, hogy a mi gyolcsunkhoz hasonló vásznat kapjak.
A varrónõk vettek rólam mértéket, lefektettek a földre - egyik a nyakamra állt, másik a lábamra. Hosszú kötelet feszítettek ki, melynek hosszát egy harmadik mérte le.
Aztán megmérték a hüvelykujjam, és kijelentették, hogy kész a mérték, a többit a matematikusok végzik, akik tudják, hogy az emberi test milyen arányokban függ össze két hüvelykujj, az egy csukló, két csukló, az egy nyak, két nyak, az egy derék.
Ruhámat ugyanilyen módon készítette háromszáz szabó, csak a mértéket vették másképp.
Letérdeltem, és õk létrát támasztottak a nyakamhoz, az egyik felmászott ezen a létrán, mérõónt bocsátott le a földig: ennek hossza jelentette a kabátomat. Derekamat, karomat magam mértem le.
Mikor aztán elkészült (az én házamban készítették, csak itt volt elegendõ hely), olyan formája volt, mint valami rongyszõnyegnek.
Élelemrõl háromszáz szakács gondoskodott. Házam körül kényelmes kis kunyhókat építettek, itt éltek családostul.
Ebédkor húsz kiszolgáló pincért tenyeremre tettem, és felraktam az asztalra, száz pincér lent várakozott az asztal alatt, húsos tálakkal, tálcákkal, itallal; szellemes módszerünk volt, mindezt köteleken húzni fel, mint ahogy a vödröt rántjuk fel a kútból.
Egy-egy tál étel egy-egy harapást jelentett; egy vödör bor vagy más ital egy kortyantásra elég.
Birkahúsuk nincs olyan jó, mint a miénk, de a marhahúsuk kiváló.
Egyszer kaptam egy akkora vesepecsenyét, hogy hármat is haraptam belõle, de az ilyen ritkaság.
Szolgáim állandóan csodálkoztak azon, hogy eszem meg mindent, csontostul, ahogy nálunk a pacsirtacombot eszik.
A libát és pulykát egyszerre kaptam be - be kell vallanom, ízesebb, mint a miénk.
Kisebb szárnyasokból húsz-harmincat szúrtam fel villámra egyszerre.
Egy napon õfelsége abbeli óhaját fejezte ki, hogy boldog lenne (így szokta mondani), ha egész családjával egyszer szívesen látnám ebédre.
Pontosan jelentek meg, és én karszékekben helyeztem el az egész családot, asztalomon.
A kíséret sorai közt ott volt Flimnap kincstárnok is, gyakran láttam, hogy alattomos és savanykás tekintettel néz rám, de úgy tettem, mintha nem venném észre, és annyit ettem, amennyi csak belém fért, az udvar mulattatására.
Vannak okaim feltenni, hogy ez a látogatás Flimnapnak jó alkalmat adott az ellenem való aknamunkára: mindig titkos ellenségem volt, bár külsõleg a legmesszebbmenõ udvariassággal bánt velem.
De a császárnak a kincstár növekvõ hiányairól beszélt, és hogy nagyobb kölcsönt kell felvenni; hogy az állampapírok egyre esnek, hogy már eddig másfél millió sprugba kerültem (ez a legnagyobb aranypénzük akkora, mint egy halpikkely), és hogy egészben, pénzügyileg, legjobban tenné õfelsége, ha az elsõ kínálkozó alkalmat felhasználva, elbocsátana.
Egyébként sokszor voltak látogatóim.
Szokás szerint, ha a szolga jelezte, hogy látogatóm érkezik, azonnal az ajtóhoz kúsztam, udvariasan kezembe vettem a kocsit lovastul (ha hat lóval jöttek, a kocsis rendesen négyet lekapcsolt), és letettem az asztalra, melynek, baleseteket elkerülendõ, kis farácsa volt három oldalon.
Sokszor négy kocsi is volt az asztalomon, tele vendégeimmel, míg én székemen ültem az asztal mellett.
Ilyenkor, mikor az egyik vendégemmel beszélgettem, a többi kocsis szépen áthajtatott az asztal túlsó felére.
Sok kedves délutánt töltöttem ilyen látogatások fogadásával.
HETEDIK FEJEZET
A szerzõt értesítik, hogy árulással akarják vádolni. Blefuscuba menekül, ott szívesen fogadják
A császárságból való távozásom összefüggött azzal az ármánnyal, amit két hónapja faragtak ellenem.
Egyszerû nevelésû és alacsony származású ember lévén, eleddig idegen volt nekem minden udvari élet.
Sokat olvastam és hallottam uralkodókról és miniszterekrõl, de a valóság még bonyolultabbnak bizonyult.
Éppen elõkészületeket tettem, hogy Blefuscu császárját meglátogassam, amikor az udvar egy jelentékeny személye, akinek szolgálatokat tettem egy idõben, mikor kegyvesztett volt az udvarnál, egészen egyedül, éjnek idején meglátogatott; zárt kocsiban, nevét sem jelentve be kért, hogy fogadjam azonnal.
Elküldtük a kocsist - a kocsit õméltóságával együtt zsebre vágtam. Meghagytam a szolgának, hogy gyengélkedem, és lefeküdtem, bereteszeltem az ajtót, szokásom szerint letettem a kocsit az asztalra, és eléje ültem.
A kölcsönös üdvözlések után, látván, hogy õméltósága mily felindult, megkérdeztem mi történt. Arra kért: hallgassam meg türelemmel, oly ügyben, mely becsületemmel és életemmel függ össze.
Szavait távozása után azonnal leírtam, úgyhogy szó szerint idézhetem.
- Tudja meg - mondta -, hogy több tanácsot hívtak össze a napokban, szigorú titoktartás mellett. Önrõl volt szó, és két napja õfelsége végleges határozatot hozott.
Tisztában kell lennie azzal, hogy Skyresh Bolgolam, a tengernagy önnek halálos ellensége, csaknem azóta, mióta megérkezett.
Okait nem ismerem, de azt tudom, hogy gyûlölete csak növekedett, mióta ön olyan sikerrel küzdött Blefuscu ellen, mely siker az õ tengernagyi dicsõségét erõsen elhomályosította.
Ez az úr, szövetkezve Flimnappal, Limtoc tábornokkal, Lalcon kamarással és Balmuff kancellárral, felterjesztést dolgozott ki, mely önt hazaárulással és más, fõbenjáró bûnökkel vádolja.
Ez a bevezetés, érdemeim és ártatlanságom tudatában, annyira felindított, hogy csaknem közbekiáltottam már, mire intett, hogy várjak, és így folytatta:
- Hálából azokért a szívességekért, melyekkel nekem szolgált, utánajártam a dolgoknak, és megszereztem a vádirat másolatát - a fejemet kockáztatom e percben, hogy önt megmentsem.
VÁDIRAT QUINBUS FLESTRIN, AZ EMBERHEGY ELLEN
ELSÕ CIKKELY
“Quinbus Flestrin, miután a blefuscui császári hajóhadat bevontatta kikötõnkbe, õ császári felsége által felszólíttatott, hogy az említett Blefuscu többi hajóját is hasonlóképpen hozza el, miáltal elértük volna, hogy Blefuscu Lilliput tartománya legyen, egy alkirály uralkodjék rajta, s népét kényszerítsük a vékonyabb tojásvég feltörésére, halállal sújtva a számûzött Vastagvégûeket - említett Quinbus Flestrin, áruló módon, vonakodott teljesíteni a bölcs császári parancsot oly ürüggyel, hogy nem akar egy ártatlan nép szabadságának megrontásában eszközül szolgálni, s azért nem hajlandó engedelmeskedni.”
MÁSODIK CIKKELY
“Midõn pedig Blefuscu udvarából nagykövetek érkeztek, hogy békét kérjenek õfelsége színe elõtt, nevezett Quinbus Flestrin, áruló módjára, nevezett nagyköveteket mulattatta, fogadta, tárgyalt velük - jóllehet tudnia kellett, hogy azok oly császár szolgái, aki kevéssel azelõtt nyílt ellensége volt még õ császári felségének, és ellene nyílt háborút szándékozott viselni.”
HARMADIK CIKKELY
“Nevezett Quinbus Flestrin, megszegve a hûséges alattvaló kötelességét, meglátogatni készül Blefuscu országot és annak udvarát - jóllehet erre õ császári felsége részérõl csupán szóbeli engedélyt kapott eddig -, ez engedély ürügye alatt álnok és áruló módon segélyezi, támogatja Blefuscu császárát, aki nemrég nyílt ellensége volt még õ császári felségének, és ellene nyílt háborút szándékozott viselni.”
- Íme, ez a legjelentõsebb irat azok közt, amik kezeimhez jutottak.
Ezt a vádiratot már sok ülésen hánytorgatták, és be kell vallanom, hogy õfelsége sok jelét adta kegyességének: gyakran elõhozta, milyen nagy szolgálatokat tett ön neki, és bûnének jelentõségét kisebbíteni próbálta.
A kincstárnok és a tengernagy azonban ragaszkodott hozzá, hogy ön csúfos és szégyenletes halált érdemel, hogy tehát éjnek évadján fel kell gyújtani az ön házát, a tábornok meg várjon kint húszezer emberrel, mérgezett nyilakkal, hogy összelövöldözze önt, ha kitör.
Úgy volt, hogy szolgái utasítást kapnak, öntsék le ágynemûjét és ingét folyós méreggel, ami leeszi a húst, s borzalmas kínok között öl meg.
Ez volt a tábornok véleménye is - hosszú ideig a többség ön ellen volt -, csak a kamarás nem szavazott, látván, hogy õfelsége kímélni akarja az ön életét.
Õfelsége ekkor Reldresalhoz, a személye körüli miniszterhez fordult, aki mindig jó barátja volt önnek, hogy mondjon véleményt õ is. Mondott is, és érdemesnek mutatta magát az ön barátságára.
Elismerte ugyan, hogy az ön bûnei nagyok, de kijelentette, hogy van helye kegyelemnek, hogy a kegyosztás legszebb erénye az uralkodónak, és ez erényben õfelsége dicsõségesen kivált mindenkor és mindenütt.
Hozzátette, tudja, hogy a közte és ön közt fennálló barátság azt a gyanút keltheti a nagyra becsült gyülekezetben, mintha õ nem tudna pártatlanul ítélni, de õt megkérdezték, és õ legjobb érzése szerint válaszolt.
És hogyha õfelsége - megfontolván az ön szolgálatait s követve saját irgalmas szívének sugallatát - megkíméli az ön életét, s megelégszik azzal, hogy például kitolatja az ön szemét: ezáltal a törvénynek is eleget tettünk, s a világ amellett tapsolni fog a császár kegyességének éppúgy, mint azok bölcsességének és becsületességének, kik boldogok, hogy e nagy császár tanácsosai lehetnek.
Viszont az, hogy szeme világát elveszti, nem fogja testi erejét csökkenteni - úgyhogy õfelségét ezután is szolgálja majd -, sõt a vakság csak növeli a bátorságot, mert elleplezi a veszélyt; hiszen szeme világát féltette ön legjobban akkor is, mikor a hajórajt áthozta, és éppenséggel jó lesz, ha ön a miniszterek szemével lát - hiszen a legnagyobb uralkodók se tesznek másként.
Ezt a javaslatot az egész tanács nagy hevességgel szavazta le.
Bolgolam, a tengernagy nem tudott uralkodni indulatain, dühösen felugrott, és kijelentette, nagyon csodálja, hogy miniszter lehessen az, aki egy áruló életét védelmezi, hogy azok az állítólagos szolgálatok, amiket ön tett, csak súlyosbítják az ön bûnét; hogy ugyanazzal az erõvel, mellyel áthozta az ellenséges hajórajt, majd egyszer, ha megharagszik, vissza is viheti; hogy alapos oka van hinni, hogy ön szívének mélyében a tojást vastag végén szeretné feltörni; hogy az árulás a szívben kezdõdik már, s nem a tettekben; hogy tehát ön áruló, és hogy õ ragaszkodik ahhoz, amit kijelentett: halál az árulóra!
A kincstárnok szólt most, õ is osztja ezt a nézetet. Rámutatott, mily mértékben csökkent õfelsége jövedelme, mióta az országnak el kell tartani önt - ez így nem tarthat soká -, és hogy erre nem orvosság, ha az államminiszter tanácsára kitolatjuk az ön szemeit, sõt csak bonyolítja a helyzetet. Megfigyelték ugyanis, hogy sok szárnyas, ha szemét kiszúrják, csak annál többet eszik, és akkor kezd el hízni. Õ császári felsége, az egész tanáccsal egyetemben, bõségesen meggyõzõdhetett az ön bûnösségérõl, mely elég ok a halálbüntetésre, ha nincsenek is formális bizonyítékok, aminõket egyébként csak a törvény szigorú betûje követel.
De õfelsége, aki ellene volt a halálbüntetésnek, kijelentette, hogy hiszen amennyiben a tanács az ön szemének kitolatását könnyû büntetésnek ítélné, késõbb esetleg súlyosabbat is alkalmazhatunk.
Reldresal erre alázatosan szót kért, s vitatva a kincstárnok érveit, hogy az ön eltartása milyen teher, felvetette a tervet: hiszen ez ellen a kincstárnok, ez ügyeknek vezetõje sokat tehet. Fokozatosan csökkenteni kell csak az ön élelmezését, mire ön elegendõ táplálék hiányában elgyengül és elerõtlenedik, elveszti étvágyát, s néhány hónap alatt megemészti önmagát: ebben még az is jó, hogy holtteste azután nem áraszt majd akkora bûzt, ha ön felire fogy le. Ha aztán meghalt, õfelsége öt- vagy hatezer alattvalója azonnal levagdalhatja csontjairól a húst, elviheti targoncákon, és eltemetheti különbözõ helyeken, így elkerüli a fertõzést. A csontváz pedig itt marad emlékül az utókor bámulatára.
Így aztán a miniszter szavaira az egész dolog elsimult.
Elhatározták, hogy az ön fokozatos elemésztését szigorúan titokban tartják, azt az ítéletet ellenben, mely szerint ön szeme világától megfosztandó, bevezették a törvénykönyvbe, vita nélkül, csak Bolgolam haragudott, aki a császárné kegyence lévén, makacsul az ön halálát követelte.
Mármost így áll a dolog: három nap múlva barátja, a miniszter megjelenik önnél, és felolvassa a vádiratot, majd õfelsége és a tanács kegyes jóindulatát tolmácsolva, közli önnel, hogy csupán szeme világának elvesztésére ítélték. Õfelsége nem kételkedik benne, hogy ön hálásan és engedelmesen aláveti magát az ítéletnek. Mire õfelsége húsz sebésze jelenlétében azt végrehajtják, ön lefekszik a földre szépen, és tûri, hogy szemébe kiélesített, mérgezett nyilakat lövöldözzenek.
Belátására bízom, ezek után mit szándékozik tenni. Most pedig távoznom kell, elõvigyázatosan, ahogy jöttem, nehogy gyanút keltsen távollétem.
Õméltósága elment, és én magamra maradtam sok kétségemmel és bánatommal.
Ez a császár egy új szokást hozott be, amit az elõbbiek nem ismertek. E szokás abban áll, hogy ha a tanács valami kegyetlen ítéletet hajtott végre, akár azért, hogy a császár bosszúvágyát kielégítse, akár valamelyik udvaronc fondorlatából kifolyólag: a császár összehívta a teljes ülést, és nagy beszédet tartott, saját kegyességét és irgalmasságát emlegetve, melyet az egész világ elismer.
Ezt a beszédet aztán kinyomtatták, és szétküldték az országba, a nép azonban mindig megrémült, mikor egy-egy ilyen falragasz megjelent, mert rájöttek, hogy minél bõvebb és fellengzõbb volt a dicshimnusz, mely a császár kegyességét zengte, a büntetés mindig annál kegyetlenebbnek bizonyult, és annál ártatlanabb volt az elítélt.
A magam részérõl be kell vallanom - lehet, hogy azért, mert sem születésem, sem neveltetésemnél fogva nem vagyok udvaronc -, nem tudtam az ítéletben sem kegyet, sem irgalmasságot felfedezni, sõt azt (talán tévesen) inkább keménynek és igazságtalannak éreztem.
Gondoltam arra is, hogy bíráim elé állok. Lehetetlen, hogy ne találnának módot az ítélet enyhítésére.
De aztán eszembe jutott, hogy ahány felségsértési pert tanulmányoztam, mindig a bírák tetszése szerint dõlt el az ítélet, így hát nem tanácsos effajta veszélyes kísérletet kockáztatnom ilyen hatalmas ellenségekkel szemben.
Aztán ellenállásra gondoltam - mert hiszen ha szabadon mozoghatok, aligha bánnak el velem, és néhány jókora kõvel összerombolhatom az egész fõvárost -, de gyorsan elvetettem ezt a csúnya ötletet, eszembe jutott esküm, õfelsége sok kegyessége és a nardaci cím, melyet viselnem engedett.
Ahhoz, hogy a császár mostani szigorúsága által magam minden hála alól felmentettnek érezzem, még nem voltam elég udvaronc.
Végre elhatároztam magam. Megértem, ha ezt az elhatározást sokan kárhoztatják majd, talán nem alaptalanul, de viszont szemem világát és szabadságomat éppen a gyors cselekvésnek és gyakorlatlanságomnak köszönhetem. Mert ha akkor ismerem az uralkodók és fejedelmek természetét, amint azt késõbb más udvaroknál alkalmam volt megismerni, ha már akkor tudom, hogy nálam sokkal kisebb bûnösöket hogy ítéltek el szigorúbban, bizonyára készséggel és halogatás nélkül vetem magam alá ilyen könnyû büntetésnek.
De ifjú voltam még és életvágyó, s tekintve, hogy különben is engedélyem volt meglátogatni Blefuscu császárát, felhasználtam az alkalmat. Írtam Reldresal barátomnak egy levelet, hogy ma reggel Blefuscuba utazom; a választ nem vártam be, hanem szépen kimentem a tengerpartra, oda, ahol hajórajunk állott.
Fogtam egy nagy hadihajót, elejére kötelet kötöttem, felszedtem a horgonyt, levetkõztem, ruháimat a hajóra tettem, letakartam egy lepedõvel, aztán gázolva és úszva, magam után vontattam az egészet. Blefuscu partján már vártak, két embert adtak mellém, ezek kísértek az ország hasonnevû fõvárosába.
Természetesen a kezemen vittem õket. Százméternyire a város kapujától elõreküldtem a két embert, tudassák õfelségével, hogy megérkeztem, és várom parancsait.
Egy óra múlva jött a válasz: õfelsége egész udvarával maga jön elém fogadtatásomra.
Meg is érkeztek csakhamar: a császár és kísérete leszállt a lóról, a császárnõ és hölgyei felálltak, sem zavart, sem félelmet nem vettem észre viselkedésükön.
Lefeküdtem, hogy kezet csókolhassak õfelségeiknek.
“Eljöttem - mondtam aztán - ígéretemhez híven, uram és császárom engedélyével, hogy láthassam õt, s hogy felajánljam neki szolgálataimat, amennyire erõmtõl telik, s összeegyeztethetõ saját uramnak esküdt fogadalmammal.” Arról nem beszéltem, hogy kegyvesztett vagyok, hivatalosan nem értesítettek még, s nem voltam köteles tudni; másrészt nem volt valószínû, hogy a császár, míg ekként hatalmán kívül állok, felfedi a titkot. (Ez utóbbi pontban, mint kiderült, tévedtem.)
Nem untatom az olvasót a fogadtatás ünnepélyes részleteivel, sem azzal, milyen kényelmetlenül kellett aludnom a földön, takarómba burkolva, nem lévén ágyam és házam.
NYOLCADIK FEJEZET
Szerencsés véletlen következtében a szerzõ módot talál, hogy elhagyja Blefuscut, némely nehézségek után egészségesen visszatér hazájába
Félig kíváncsiságból, félig unalomból, három nappal késõbb a sziget keleti partján sétáltam. Ekkor fél tengeri mérföld távolságban valami úszó tárgyat pillantottam meg, felfordult csónaknak tûnt.
Levetettem cipõt, harisnyát. Háromszáz métert gázoltam a vízben, akkor az emelkedõ ár közelebb hozta azt a tárgyat. Kiderült, hogy valóban csónak, holmi vihar ragadhatta el egy hajóról.
Azonnal visszatértem a városba, és õfelségét arra kértem, adjon mellém húsz nagy hajót a maradék rajból és háromezer tengerészt, altengernagy vezényletével.
Magam ismét a partra futottam, a csónakot addig még közelebb hozta az ár.
A tengerészek bõven el voltak látva hajókötéllel, amit elõzõleg többszörösen összesodortam.
Mikor a hajók megjelentek, levetkõztem, és százméternyire a csónak közelébe gázoltam, itt úszni kezdtem, míg elértem a csónakot.
A tengerészek áthajították nekem a kötelek végét, ezt beleerõsítettem a csónak elején egy lyukba, a másik végét egy hadihajóba, de nem nagy sikerrel járt a mûvelet, mert a lábam nem érte a földet.
Mögötte úsztam hát, és löktem magam elõtt egyik kezemmel. De az ár kedvezett: csakhamar földet ért a lábam.
Pihentem két percet, aztán most már komolyan munkához láttam: kilenc hajóhoz kötöttem a magunkkal hozott köteleket. A szél kedvezett, és a tengerészek derekasan vontattak. Negyvenméternyire a parttól vártunk, míg beáll az apály, ekkor a csónakhoz mentem, és kétezer ember segítségével, kötelekkel és gépekkel megfordítottuk a csónakot: kiderült, hogy nem rongálódott meg nagyon.
Nem untatom az olvasót ama nehézségek részletezésével, hogy csigák és emelõk segélye mellett hogyan vontattam be a csónakot Blefuscu kikötõjébe, tíznapi megfeszített munka után. A parton nagy sokaság várta már megérkezésemet, mindenki álmélkodott a csodás alkotmányon.
A császárnak kifejtettem, hogy jó szerencsém dobta utamba ezt a csónakot, melyen visszatérhetek szülõhazámba. Kértem, adjon útravalót nekem és engedélyt, hogy útra kelhessek, amit némi vita után meg is ígért.
Az egész idõ folyamán nagyon meglepett, hogy Blefuscu császárhoz nem érkezik semmiféle követ vagy futár az én uram részérõl, aki ügyemben felvilágosítaná.
Késõbb magánúton értesültem, hogy õfelsége nem is álmodta, hogy tudomásom van szándékairól. Õ azt hitte, Blefuscuba csak azért megyek, hogy ígéretemet az õ engedélye alapján beváltsam, és hogy néhány nap múlva, ha a szertartásos fogadtatás megvolt, szépen visszamegyek.
Hosszú elmaradásom késõbb kínosan érintette, tanácskozást tartott kincstárnokával s a többi, ellenem áskálódó miniszterrel, s abban állapodtak meg, hogy tekintélyes követet küldenek a rólam tárgyaló vádirat másolatával.
A küldöttség azt kellett hogy közölje Blefuscu császárával, hogy az õ császáruk nagy kegyessége ellenére, aki csak arra ítélt, hogy a szememet kitolják, kivontam magam az igazságszolgáltatás keze alól, és ha két óra leforgása alatt nem térek vissza, akkor megfosztanak nardaci címemtõl, és árulónak nyilvánítanak.
A küldöttség továbbá kijelentette, hogy a béke és barátság fenntartása végett elvárja Blefuscu császárától, hogy kezemet és lábamat összekötözve, visszaküld Lilliputba, ahol úgy bánnak majd velem, mint árulóval szokás.
Blefuscu császára háromnapos tanácskozás után udvarias és mentegetõzõ választ küldött.
“Testvérem jól tudja - úgymond -, hogy nem lehet õt megkötözve visszaküldeni, miután hajórajától megfosztotta az országot, másrészt, bár meg is fosztotta az országot, mégis hálával tartozunk neki a béke körül tett jó szolgálataiért.” 
Különben pedig nemsokára mindketten megszabadulnak tõlem, mert valami csudálatos jármûvet találtam a parton, õ parancsot adott, hogy vezetésem és segédkezésem mellett javítsák ki ezt a jármûvet, és reméli, hogy néhány hét múlva mindkét császárság megszabadul ettõl a veszedelmes és tarthatatlan tehertõl.
Ezzel a válasszal visszatért Lilliputba a küldöttség. Blefuscu császára elmondott nekem mindent - ugyanekkor szigorúan bizalmas hangon felajánlotta védelmét, ha volna kedvem nála maradni és szolgálatába állni. Elhittem, hogy jóhiszemûen szól, de már el voltam határozva, nem bízni többé uralkodókban és miniszterekben, azért hát alázatosan megköszönve kegyes jóakaratát, kértem, engedjen utamra.
“Ha már a sors - úgymond -, akár jóvégre, akár rosszra, hajót küldött nekem, rábízom magam a tenger kényére inkább, semhogy ily hatalmas két uralkodó között állandó viszály oka és eszköze legyek.”
A császár nem haragudott, és egy vétetlen eset alkalmából felfedeztem, hogy tulajdonképpen örül elhatározásomnak, õ is meg kormánya is.
Ezek a körülmények csak siettették utamat. Az udvar türelmetlenül, szívesen segített mindenben, csak hogy menjek már.
Ötszáz munkást bíztak meg, készítsenek vitorlát, tizenháromrét erõs vászonból.
Köteleket húsz-harminc erõs hajókötélbõl sodortunk egybe.
Horgonyul egy jókora kõdarab szolgált, amit hosszas keresés után véletlenül találtam a tengerparton.
Háromszáz tehén faggyúját szedték ki, hogy mázoljam be hajómat, meg egyéb használatra.
Az árboc és evezõk okozták a legnagyobb nehézséget. Nagy építõfákat vágtam ki. Õfelsége hajóácsai támogattak munkámban, õk gyalulták le a nyersanyagot.
Egy hónap alatt készültünk el. Ekkor megüzentem a császárnak, hogy indulásra készen várom parancsait.
A császár és családja kijött a partra, arcra feküdtem, és kezet csókoltam neki, nemkülönben nejének és a kis hercegeknek.
Õfelsége megajándékozott: ötven erszényben kétszáz sprugot kaptam, életnagyságú arcképével egyetemben, amit azonnal elrejtettem kesztyûmben, nehogy megsérüljön.
A szertartások leírásával nem untatom az olvasót.
Hajóm rakományát száz levágott ökör és háromszáz bárány alkotta, italt, kenyeret is vittem és annyi sült húst, amennyit négyszáz szakács készíthetett.
Vittem magammal hat élõ tehenet és két bikát, ugyanannyi juhot és kost is, azzal, hogy otthon tenyészteni fogom az állatokat, nagy zsák búzát és egy kéve szénát hoztam magammal, hogy a hajón éhen ne vesszenek.
Szívesen hoztam volna vagy egy tucat bennszülött embert is, de a császár ebbe semmiképpen nem egyezett bele, még a zsebeimet is megmotoztatta, és becsületszavamat vette, hogy saját beleegyezésük és kívánságuk ellenére nem viszek magammal egyet sem alattvalói közül.
Ekként felkészülve vitorlát bontottam, és útra keltem 1701. szeptember 24-én reggel hat órakor. Északi irányba indulva négy tengeri mérföldet tettem meg, ekkor délkeleti szelet kaptam, és este hat órakor északnyugatra, félmérföldnyi távolságban szigetet pillantottam meg.
Elsõ pillanatra lakatlannak látszott. Kikötöttem, és horgonyt vetettem.
Ezek után ittam, ettem, és lefeküdtem aludni.
Mintegy hatórai mély álom után felébredtem: a nap még nem kelt fel.
Megreggeliztem, és újra tengerre szálltam, iránytûm vezérlete alatt. Jó szelem volt, ugyanakkora utat tettem meg, mint elõzõ nap, az volt a szándékom, hogy megközelítem ama szigetek valamelyikét, melyek a Van Diemen-földtõl északkeletre fekszenek.
E napon nem láttam szárazföldet. Másnap, délután három órakor, mikor számításom szerint huszonnégy tengeri mérföldnyire lehettem Blefuscu szigetétõl, a délkeleti láthatáron vitorlát pillantottam meg.
Hangosan kiabáltam, de nem feleltek. A távolság egyre fogyott közöttünk, mert csökkent a szél.
Fél óra múlva mégis észrevettek: felhúzták az árboclobogót, és egy ágyú eldördült.
Örömöm leírhatatlan volt, hogy íme, újra láthatom majd hazámat és enyéimet.
A hajó bevonta vitorláit, szeptember 26-án este öt és hat óra között értem el, és szívem majd kiugrott, látván lobogóján az angol színeket.
Kis teheneimet és báránykáimat zsebre tettem, és csekély felszerelésemmel együtt a fedélzetre szálltam.
Angol kereskedõhajó volt, Japánból jött, kapitánya Mr. John Biddel kitûnõ tengerész és igen jó modorú ember volt.
A déli szélesség 30-ik fokán voltunk. Ötven tengerésze volt, közöttük nagy örömmel ismertem fel régi pajtásomat, Peter Williamset, aki a kapitány jóindulatába ajánlott.
A kapitány nagy szívességgel bánt velem, kikérdezett, honnan jöttem, és ki vagyok. Kevés szóban elmondtam élményeimet: azt hitte, félrebeszélek, és hogy a kiállott veszélyek megzavartak. Ekkor elõszedtem zsebeimbõl fekete teheneimet és juhaimat: nagy álmélkodások közepette meggyõzõdött arról, hogy igazat mondok.
Az aranyakat is megmutattam s még néhány ritkaságot.
Két erszény spruggal megajándékoztam, és megígértem, hogy mihelyt partra szállunk, adok neki egy tehenet és egy juhot.
Nem untatom az olvasót utazásunk részleteivel.
1702. április 13-án vetettünk horgonyt Downsban.
Sajnos, egyik juhomat elvesztettem: a fedélköz patkányai rabolták el nyilván, egy lyukban megtaláltam tisztára kopasztott csontjait.
A többit épségben partra szállítottam, és Greenwich mellett, ahol oly finom a pázsit, meglegeltettem. Csakhamar megkedvelték az új abrakot, ami nagyon meglepett, bár a hajón a vége felé már mesterségesen kellett a nyájat etetni, kétszersültet törtem porrá, és kevertem el vízzel, azt ették.
Angolországi tartózkodásom folyamán szép hasznot hajtottak, néhány kiváló személynek megmutattam õket, s mielõtt újra útra keltem volna, hatszáz fontért eladtam az egész nyájat.
Mint hallom, azóta szépen tenyészik ez a fajta, de különösen a juhok. Gyapjuk finomsága révén nagy hasznára lesznek szövõiparunknak.
Nõmmel és családommal két hónapot töltöttem csak együtt. Csillapíthatatlan vágy ûzött új országokat és idegen vidékeket látni.
Ezerötszáz fontot hagytam otthon, és feleségemet elhelyeztem Redriffben, egy csinos kis házban.
Fennmaradt készletemet magammal vittem, részint pénzben, részint egyéb javakban, remélve, hogy megsokszorozom vagyonom.
Legidõsebb nagybátyám, John, Epping közelében évi harminc fontot jövedelmezõ birtokot hagyott rám, kibéreltem Fetter-Lane-en a Fekete Ökör fogadót is: nem kellett aggódnom, hogy családomat az eklézsia kell hogy eltartsa majd.
Johnny fiam - nagybátyjáról nevezték így - akkor elemi iskolába járt még, tanulékony és szorgalmas gyerek.
Leányom, Betty (ma férjes nõ, gyerekei is vannak) akkor varrni tanult.
Elbúcsúztam nõmtõl, leányomtól és fiamtól, könnyek között, és felszálltam a Kaland fedélzetére. Háromszáz tonnás kereskedõhajó volt ez, kapitánya John Nicolas Liverpoolból. Rendeltetéshelye Surate.
Ennek az útnak történetét egy másik könyvemben beszélem el.
MÁSODIK RÉSZ: UTAZÁS BROBDINGNAGBA
I. Fejezet
Én tehát, mint eddig is már említettem, két hónapra rá újból világgá mentem. Nicolas kapitány 1702. évi június hó 20-ikán felszedte a horgonyokat.
A szél kedvezett. Csak úgy röpültünk, célunk: a kelet-indiai Surate felé. A Jóreménység-fokáig a legcsekélyebb baj nélkül eljutottunk. Kikötöttünk, mert friss ivóvízre volt szükségünk, és már tovább akartunk vitorlázni, mikor azon vettük magunkat észre, hogy hajónkon lék támadt. A hajót ki kellett javítani. Ehhez járult, hogy kapitányunkat valamely gonosz láz hosszabb idõre ágyba döntötte. Most már igazán itt kellett vesztegelnünk a rákövetkezõ év március haváig, amikor is végre Isten nevében tovább vitorlázhattunk.
Addig amíg a Madagaskari csatornában haladtunk, rendjén ment minden. Innen észak-nyugatnak tartottunk. De alig értük el a déli szélesség 5. fokát, a szél, mely december elejétõl május elejéig állandóan dél-nyugati irányú volt, április 19-én hirtelen megváltozott és ellenállhatatlan erõvel vitt bennünket nyugat felé. Húsz napig bolyongtunk a tengeren és kapitányunk számítása szerint éppen három foknyira voltunk az Egyenlítõtõl és keletre a Molucca-szigetektõl, amikor május 2-án egyszerre elállt a szél. A vitorlák petyhüdten lógtak alá és hajónk mozdulatlanul vesztegelt a tenger sima tükrén. Nagyon megörültem ennek, mert az eddig viharos idõjárás nagyon megrontotta a kedvemet.
De Nicolas kapitány aggódva csóválta fejét és megtett minden intézkedést, hogy a másnapra várt viharral annál sikeresebben megküzdhessen.
A vihar nemcsak hogy nem csökkent, hanem még fokozódott, elannyira, hogy még az utolsó vitorlát is be kellett vonnunk és ágyúinkat meg kellett erõsítenünk.
A hajó derekasan megállta helyét.
Mikor végre-valahára elült a vihar és meglehetõsen erõs nyugat-dél-nyugati szél duzzasztotta az újból kifeszített vitorlákat, még kapitányunk sem tudta megmondani, hogy földgömbünk melyik pontján vagyunk hát voltaképpen. Egészben annyit mégis sejtett, hogy vagy 500 mérföldnyire tértünk el utunk eredeti irányától.
A hajónkban nem esett kár, matrózaink mindnyájan egészségesek és vidámak és bõviben vagyunk az élelmiszereknek. Csak az ivóvízben láttunk szükséget.
A hajósgyerek, aki az árbockosárból kémlelte a tenger szélét, szárazföldet jelzett 1703. június 16-án és 17-én a horgonyt kivetettük valami szárazföld elõtt; vajon sziget volt-e avagy összefüggött-e valamely világrésszel, nem igen tudtuk megállapítani. Dél felõl egy kis földnyelv nyúlott bele a tengerbe és öblöt képezett, amelynek vize azonban sokkal sekélyebb volt, semhogy egy száz tonnás hajót a felszínen tarthasson, azért nem is benne, hanem egy tengeri mértföldnyire elõtte horgonyoztunk. A kapitány kiküldött egy csónakban tizenkét matrózt a javából, ellátta õket vizes hordókkal és megparancsolta nekik, hogy amint az edényeket megtöltötték, azonnal térjenek vissza.
De mert magam is szerettem volna egyszer már ismét szilárd földet érezni a talpam alatt, kértem a kapitányt, engedje meg, hogy én elkísérjem a matrózokat.
Partra szállva, nagy volt a csalódásunk. Folyónak vagy forrásnak semmi nyoma; hogy bennszülöttek lakják-e a szigetet, semmi sem sejtette.
A matrózok elszéledtek és a part mentén vizet kémleltek. Én azonban odahagytam a partot s neki indultam a szárazföld belsejének, még mindig abban reménykedve, hogy múlhatatlanul valami rendkívüli dolognak kell történnie. Akármerre fordultam, a talaj mindenütt sziklás és terméketlen volt.
Nem fedeztem fel semmit, ami le tudta volna kíváncsiságomat kötni, s mikor már nagyon eltörõdtem a járás-kelésben, búsan visszaindultam az öböl felé. De mennyire megijedtem, amint a parthoz érve látom társaimat, amint teljes erõvel evezve, lélekszakadva iparkodnak a hajó felé.
Kiabáltam, szólítottam a társakat, bár jól tudtam, hogy hangom nem jut el hozzájuk. De hirtelen elállt a szavam; rémületemben torkomon akadt a „Hé, hé!” kiáltás. Megpillantottam egy iszonyú nagy, félelmetes alakú szörnyeteget, mely a tengerben gázolva, óriási léptekkel már ott járt a menekülõ matrózok nyomában. Ámbár meglehetõsen mély volt a víz, de azért alig ért a szörnyeteg térdéig és kicsi híja, hogy utol nem éri és hatalmába nem keríti a csónakot. Szerencsére a matrózok jókora darabon elõre voltak. A tenger feneke is alighanem köves volt, mert a szörnyeteg csak nagynehezen, tipegve-topogva tudott elõre jutni.
Ami engem illet, ezekrõl késõbb értesültem, gondolható, nem vártam be az üldözés végét, hanem illa berek, nádak, erek, siettem vissza oda, amerrõl jöttem. Felmásztam egy meredek hegy tetejére, ahonnan végig tekinthettem a vidéken.
Innen láttam, hogy a tengertõl befelé gondosan mûvelt szántóföldek, kertek és erdõk húzódnak végig. Ami azonban figyelmemet leginkább megragadta, az a rétek csudálatos bujasága volt. A fû legalább húsz láb magas volt.
A hegyrõl lejövet egy széles országútra értem, legalább annak néztem; késõbben persze megtudtam, hogy a rozsföldön végigkígyózó ösvény volt.
Lassan és óvatosan magam körül tekintgetve folytattam utamat. Minthogy azonban a rozs, mely már csaknem érett volt, jóval magasabb volt nálamnál, csak elõttem és mögöttem volt szabad a kilátás. Jobbra és balra nem láthattam a magas vetéstõl, mely itt legalább tizenöt méternyi volt.
Járhattam vagy egy jó óra hosszat, amíg a rozsföld végére értem. Barangolásom közben észrevettem, hogy a szántóföldeket körülbelül tizenöt méter magas sövény szegi be. A szórványosan jelentkezõ fák magasságát, amelyeknek ágai a sövény fölött terjedtek szét, nem tudtam felbecsülni, mert szemem föl sem ért a csúcsig.
Amint tovább haladtam, egy lépcsõ állított meg utamban, mely az egyik szántóföldet összekapcsolta a másikkal.
Erre a lépcsõre lehetetlen volt feljutnom: beláttam, hogy kár minden fáradságért, mert bárhogy erõlködtem, még csak az elsõ fokra sem tudtam felvergõdni. Ez a lépcsõfok, éppen úgy mint a többi, két méter magas volt, és olyan simára volt csiszolva, hogy semmiképpen sem tudtam a lábamat megvetni.
Végre is a sövényen kutattam rés után, ahol keresztülbújva, folytathattam volna az utat. Találtam is egyet és nagy örömmel rohantam feléje. Ekkor véletlenül felnézek a magasba, és kétszáz lépésnyire, a lépcsõ legfelsõ fokán ismét látok egy bennszülöttet, akinek megjelenése épp úgy megrendített, mint azé, akit elõször láttam.
A férfi - hogy ne mondjam szörnyeteg - olyan magasnak tetszett mint a templom tornya, és bizonyos vagyok benne, hogy egy-egy lépése, ha jól kilép, megütné a nyolc métert.
Borsódzott a hátam, szívem pedig szinte hangosan dobogott, attól való féltemben, hogy talán meglát és üldözõbe vesz. Valami rejtekhely után kémlelve aggódva járattam körül tekintetemet. Végre is legalkalmasabb búvóhelyül maga a rozsföld ajánlkozott. Az óriás egyszerre csak jobbra a legközelebbi szikla felé fordult, intett a kezével és megszólalt; alighanem ismerõseivel, akik talán ott sétálgattak, akart néhány szót váltani. A szörnyeteg hangja olyan rettentõ volt, hogy kicsi híja, hogy le nem vett a lábamról. Olyan volt az, mint a közelgõ zivatar dörgése.
Kisvártatva még több óriás szállingózott elõ, mindegyiknek sarló volt a kezében. Ezek a sarlók, hogy sokat ne mondjak, vagy nyolc méter hosszúak voltak.
Az utóbb érkezetteknek nem volt olyan jó és tiszta a ruhájuk, mint az elsõnek, aki nyilván gazdájuk volt és akihez a többiek nagy alázattal közeledtek. A gazda most meghagyta a zselléreknek, hogy arassák le a rozsföldet, ahol én rejtõztem.
Halálra rémülve bujkáltam a kalászok közt; folyton hátráltam, de végre be kellett látnom, hogy az óriások csakhamar utolérnek, annál is inkább, mert menekülésem közben többrendbeli nehézséggel kellett megküzdenem. Imitt-amott a kalászok oly sûrûn állottak egymás mellett, hogy nem tudtam köztük keresztül furakodni és nagyokat kellett kerülnöm, hogy a mindinkább közeledõ sarlósok csapása elõl kitérhessek.
Utoljára olyan helyre jutottam, ahol a gabona hosszú sávon meg volt dõlve.
Most már lemondtam minden reménységrõl; beláttam, hogy végem van. A gabonaszárak és kalászok itt annyira össze voltak kuszálva, hogy lehetetlen volt rajtuk keresztülvergõdni, de meg õrültség is lett volna megpróbálni, mert a kalászok tüskéi oly hosszúak és hegyesek voltak, mint a kard és múlhatlanul felnyársaltak volna, ha megkockáztatom rajtuk keresztülgázolni.
Végsõ kétségbeesésemben tehát nem maradt egyéb hátra, mint egy mély barázdában meglapulni s megadással várni a jövendõt.
Ebben a kínos és kétségbeejtõ helyzetben eszembe jutottak azok a kalandok, amelyeket Liliput-országban éltem át, és egybevetettem akkori helyzetemet a mostanival. Ott megbámultak mint valami csodát; ott rendkívüli tetteket vittem véghez és a lakosok valami másvilági mesebeli lénynek tartottak.
És itt most én vagyok abban a helyzetben, amelyben akkor a törpék voltak. Aminõnek õk néztek engem, olyanoknak látom most én ennek az országnak lakóit, akik közé csodálatos végzetem sodort.
S mikor fontolóra vettem, hogy minõ sors várakozik rám a legközelebbi jövõben, alig tudtam fájdalmam hangos kitöréseit visszafojtani. A legelsõ, aki megpillant - véltem - bizonyára szõröstül-bõröstül felfal; undok szörnyeteg gyomra lesz a sírom.
Amint rejtekemben meghúzódva így elmélkedem, az egyik arató már mintegy tíz lépésnyire megközelített. Minden pillanatban el lehettem rá készülve, hogy otromba lába kásává tapos, vagy hogy sarlója ketté hasít.
Hogy ennek az iszonyú eshetõségnek lehetõleg elejét vegyem, felugrottam és amint kifért belõlem, ordítani kezdtem. Az óriás annyira meg volt lepve, hogy kiesett kezébõl a sarló; elõre hajolva fülelt, meredt szemmel fürkészte, hogy merrõl hallja a hangot. Végre megpillantott a földön, 
Még egy darabig figyelmesen nézegetett, azután kinyújtotta felém hosszú karját, s megragadott. Nagy óvatossággal tette, olyan formán, mint mikor nálunk valaki harapós vagy karmoló állatkát akar megfogni és attól tart, hogy megcsípi vagy hogy megharapja.
Végül mégis csak hatalmába kerített. Hüvelykével és mutató ujjával hátulról megragadott, fölemelt mint valami pelyhecskét, odatartott a szeméhez, és rám bámult akár csak a borjú az új kapura.
Néhány percig csendesen és türelmesen viselkedtem, mert hát be kellett látnom, hogy a szabadulásra irányított kísérletnek ez idõ szerint alig lehetne foganatja,én húsz méternyi magasságban lebegtem a föld színe fölött, folyton remegve, hogy lezuhanok és a földön ízzé-porrá zúzom magamat.
De mert az óriás az õ durva kezében annyira szorongatott és nyomkodott, hogy a lélegzetem is csaknem elállt, megpróbáltam õt könyörületre indítani. Kérõ tekintet vetettem rája és két kezemet összekulcsolva a legszelídebb és legalázatosabb szavakban kértem tõle kegyelmet.
Az óriás bámulata még fokozódott, mikor tapasztalta, hogy a hangok, melyeket a fájdalom sajtolt ki belõlem, valóságos rendes beszéd. Meg nem érthetett, de amikor beszédemet arcfintorítással támogattam, tetszett neki a dolog.
Közben már-már azt hittem, hogy összetöri minden csontomat. Hogy az óriás figyelmét sajnálatos helyzetemre felhívjam, torkom szakadtából ordítottam, forgolódtam ujjai közt mint az angolna és végre tehetetlenségem tudatában sûrû könnyek hullatásával éktelen jajgatásban törtem ki.
Ezeket a jeleket úgy látszik megértette és elég jó volt benne az indulat; mert kiengedett kínos helyzetembõl. Fölemelte kabátja egyik szárnyát, óvatosan és gyöngéd kímélettel belefektetett, azután elindult velem a szántóföldön sétálgató gazdájához, egy jómódú földmíveshez, s megmutatott neki.
A bérlõben (ezentúl így nevezzük) azonnal felismertem azt az óriást, akit röviddel ezelõtt a lépcsõn láttam. Ez épp úgy, mint az imént a bérese, egészen oda volt a bámulattól és csudálkozva csapta össze a kezét, amint engem megpillantott. Miután nagyjából tetõtõl-talpig végigmért egy szalmaszállal, mely lehetett akkora, mint egy hatalmas sétapálca, tüzetes vizsgálat alá vett, felemelte kabátom két szárnyát, lehet, hogy azt hitte, hogy azok testemnek részei, éppúgy, amint a fedõszárnyak részei a bogárnak.
Azután szétfújta a homlokomról lecsüngõ hajszálakat; szemügyre vette arcomat.
Most azután a bérlõ összehívta cselédeit, megmutatott nekik. A bérlõ oly tekintettel kísérte ezt a bemutatást, mintha kérdezné, hogy látott-e már közülök valamelyik hozzám hasonló apró teremtést.
Azután marokra fogta hátamon a kabátot, felemelt, egy darabig meglebegtetett, azután nagy óvatosan letett a földre, de úgy, hogy négykézláb kerültem alá. Én azonban fölemelkedtem és nyugodt méltósággal, már amennyire erre mostani helyzetemben képes voltam, sétálgattam fel-alá. Ily módon meg akartam velük értetni, hogy szakasztott olyan ember vagyok mint õk, de meg aziránt is meg akartam õket nyugtatni, hogy eszem ágában sincs megszökni.
Az óriások nevetgélve lekuporodtak körülöttem s hogy minden mozdulatomat és arcom minden kifejezését jól megfigyelhessék, csaknem elnyeltek a tekintetükkel.
Én meg közeledtem a bérlõhöz, kalapomat udvariasan megemeltem és földig meghajtottam magam elõtte.
Alázatosságom jeléül még térdet is hajtottam és kezemet összetéve olyan hangosan, amint csak tellett, kértem, hogy bánjék velem kegyesen és barátságosan. Utoljára teljes meghódolásom jeléül átnyújtottam neki a pénztárcámat.
A bérlõ átvette a tárcát, odatartotta a szeméhez, hogy jobban szemügyre vehesse, azután tût vett elõ a kabátja szárnyából s avval piszkálgatta, ide-oda forgatta ezt a csudálatos kis tárgyat; de csak nem tudott semmiképpen tisztába jönni, hogy voltaképpen mitevõ legyen vele. A vége az lett, hogy visszaadta.
Most tehát, hogy célt érjek, jelekkel és arckifejezések révén iparkodtam megértetni vele azt a kívánságomat, hogy tegye a kezefejét a földre. Megértett és meg is tette.
Erre tárcám tartalmát, - különbözõ arany- és ezüst pénz volt benne - beleöntöttem a markába.
Megint a szeme elé tartotta a kezét, érdeklõdéssel nézegette a parányi tárgyakat és csodálkozó tekintete eléggé elárulta, hogy még mindig nem tudja elképzelni, hogy mire valók ezek a csillogó csecsebecsék.
Megint ideadta s megértette velem, hogy csak tegyem õket vissza a tárcába, a tárcát meg dugjam zsebre. Jobb tanácsot alig adhatott volna, hát minden habozás nélkül meg is fogadtam.
Cselekedeteim, arcom kifejezése és általában egész magamtartása meggyõzte a bérlõt, hogy értelmes lény vagyok, nem pedig valamely eddig még felfedezetlen, ismeretlen állat.
Ebben a feltevésben meg is kísérelte, nem tudna-e velem valamiképpen társalgást kezdeni. De hiába! Nem értettem meg a szavát, olyan volt az, mint az ég zengése, de aztán meg õ sem értette meg az én beszédemet, bár olyan kegyes volt, hogy fülét egészen odatartotta a számhoz.
Mikor meggyõzõdött, hogy minden fáradozása kárba vesz, visszaküldte a cselédeket az abbahagyott munkához, õ maga pedig elõvette zsebkendõjét, kiterítette a bal tenyerén, tenyerét egészen elém tartotta és mutatgatta, hogy helyezkedjem el a kendõn, ami nemigen esett nehezemre, mert alig volt vastagabb egy harmad méternél.
Engedelmeskedem; némi habozás után tehát felmásztam az elém tartott kézre. Alig helyezkedtem el, a bérlõ összefogta a kendõ négy csücskét és összebogozta a fejem fölött; azután felállott; oly könnyedén, oly csekély fáradsággal emelt fel és vitt magával, mint ahogy a pajkos suhanc szokta az apró madárkát vagy más kis állatkát társai gyönyörködtetésére hazavinni.
Amint az óriás haza érkezett, azonnal elõhívta a feleségét; engem kivett a vászonburokból és megmutatott neki. De felesége undorodott és az utálat kétségbevonhatatlan jeleivel elfordult tõlem.
De ebben a tekintetben is csakhamar jobbra fordult a dolog. Amint ugyanis a háziasszony jobban szemügyre vett, amint észrevette elõzékeny udvarias modoromat és azt a készséget, mellyel férjének minden legcsekélyebb óhaját teljesítem, ellenszenve mindjárt megszûnt, sõt a legrövidebb idõ alatt sikerült jó indulatát teljes mértékben kiérdemelnem, úgy, hogy azontúl a legszeretetteljesebb gondoskodásban részesítette csekély személyemet.
Közben elérkezett az ebéd ideje és a ház népe gyülekezett. Egy cselédlány behozta az ételt.
Az ebéd csak egy fogásból állott; de ezt aztán nyolc méter átmérõjû tálban tálalták fel.
A társaság a bérlõn és feleségén kívül még az öreg nagymamából és három gyermekbõl állott.
Amint leültek, a bérlõ megragadott, felemelt és odaültetett maga mellé az abroszra, tudnivaló, hogy az asztal vagy tíz méter magas volt.
Ez ugyan nem igen volt ínyemre, de hát nem mutattam. Most tehát csak arra volt gondom, hogy valahogy az asztal széléhez közel ne kerüljek, mert ha innen le találok bukni, nem csak kezem-lábam töröm, de még nyakamat is szegem.
Rólam a háziasszony gondoskodott, még pedig ugyancsak bõven. Egy darab húst összevagdalt olyan apróra, ahogy az õ otromba késével csak lehetett, összemorzsolt ujjai között egy kevés kenyeret és ezzel a habarékkal megkínált jóakarólag.
Én sem voltam rest és hogy beigazoljam jó nevelésemet, azonnal elõszedtem a késemet meg a villámat és elfogulatlanul elkezdtem jóízûen falatozni, az asztaltársaság nagy örömére és gyönyörûségére.
A vendégszeretõ háziasszony elõhozatta a legkisebb poharat, mely a házban található volt, színig megtöltötte valami világosszínû átlátszó, kellemes illatú folyadékkal és saját kezûleg odanyújtotta nékem; kétségkívül azt akarta, hogy kiürítsem. A hatalmas serlegbe közel öt liter fért és akkora volt a súlya, hogy két kézre kellett fognom, hogy el ne ejtsem. Mielõtt ittam volna, a háziasszony elõtt udvariasan meghajoltam, néhány lekötelezõ szót mondottam és azután a poharat ajkamhoz emelve, jót húztam belõle a nyájas háziasszony egészségére. Magamviselete az egész társaságot oly szívbõl fakadó, zajos és szûnni nem akaró nevetésre késztette, hogy egészen belekábultam a nagy lármába és önkéntelenül befogtam a fülemet.
A folyadék igen kellemes ízû volt és hasonlított valami erõs gyümölcsborhoz.
Miután a poharat nagy nehezen ismét visszatettem a helyére, a bérlõ odaszólított magához és azt kívánta, hogy álljak egészen a tányérja mellé. Engedelmeskedtem a parancsnak, azonnal fölkeltem és a gazda felé mentem. De a nagy sietségben belebotlottam egy kenyérmorzsába, hasra vágódtam és orral szántottam az abroszt.
Ámde hamarosan felugrottam és azon voltam, hogy a társaságot kecses kalaplengetéssel és háromszoros „Éljen” kiáltással megnyugtassam.
Erre folytattam az utat és már csak néhány lépésnyire voltam gazdámtól, mikor a legújabb fia, egy tízéves kotnyeles gyerkõc, azt az éretlen tréfát engedte meg magának, hogy elkapott a lábamnál fogva és két ujja között lóbálva olyan magasra emelt, hogy ijedtemben egész testemben reszkettem és csaknem megfagyott bennem a vér. Az öreg hirtelen felugrott, kiszabadított a szemtelen suhanc keze közül, megint odatett az asztalra, s akkora poflevest adott a fiúnak, hogy azt gondoltam, hogy szörnyet hal. Akkorát csattant a pofon, amilyent világéletemben nem hallottam. A fiút apja elhajtotta az asztaltól és kiparancsolta a szobából.
Csakhamar tisztában voltam, hogy ezzel a rakoncátlan suhanccal meggyûlik még a bajom, ha nem sikerül õt valamiképpen megengesztelni. Azért odasiettem az apjához és félreérthetetlen mozdulatokkal és arcom kifejezésével iparkodtam az öregnek haragját lecsillapítani és kegyelemért könyörögni a fiú számára.
Csakugyan örömmel tapasztaltam, hogy közbenjárásomnak meg volt a foganatja, mert az öreg hajlott a kérésemre és visszahívta a fiút. Én pedig elkaptam a kezét és nagy tiszteletem jeléül megcsókoltam.Nem maradt el a hatás: a fickó barátságosan rám vigyorgott és hatalmas mancsával megsimogatta fejemet és arcomat.
Ebéd közepén a bérlõné macskája bemászott gazdája ölébe.
Éppen háttal voltam fordulva a háziasszony felé, egyszerre csak furcsa zúgást hallok. Olyanforma volt, mint mikor, teszem, egy tucat szövõszék zakatol. Meglepõdve hátrafordultam és egy szörnyeteget láttam. Háromszor akkora lehetett, mint az ökör, szeme szikrázott és legalább félméter hosszú volt a karma.
Rémes tekintete azt sejttette, hogy talán a másik pillanatban rám veti magát, hegyes karmát belevágja oldalamba és azután menten felfal szõröstül-bõröstül, noha az asztal másik felén álltam, és a bérlõné szorosan fogta.
De úgy tûnt, nincs veszély, hiszen a macska a legkisebb érdeklõdést sem tanúsította irányomban, amikor a bérlõ három méterre helyezett el tõle.
Hogy hõsiességemhez ne férjen kétség, lassan lépkedve ötször-hatszor fel és alá jártam elõtte. Késõbb már rám sem hederített, én meg óvakodtam az õ veszedelmes figyelmét magamra vonni. Még magamhoz sem tértem a szörnyeteg okozta ijedségtõl, felpattant az ajtó és vonítva berohant a szobába három kutya, két buldog meg egy agár. Akkorák voltak, mint az elefánt, ha nem nagyobbak.
Végefelé járt már az ebéd és már azt gondoltam, hogy túl vagyok minden veszedelmen. Ekkor belépett egy cseléd, egyéves kis gyermek volt a karján. A kis babának az én csekélységem azonnal szemet szúrt. Éktelenül ordított, nyújtogatva felém két kacsóját. Játszóbabának nézett; alighanem fájt rám a foga, azért kapkodott utánam.
Anyja, mint minden anya, sajna! elég gyönge volt, engedett a gyermek erõszakoskodásának; megragadott és odaállított a türelmetlenkedõ gyermek elé. A kicsi megmarkolt és összeszorítva felemelt, és bekapta fejemet; lehet, szopogatni akart, mint a cuclit. Hogy elkerüljem a sorsomat, elkezdtem keservesen jajgatni, úgy, hogy a kicsike ijedtében kiejtett a kezébõl. Ha a földre esem, örök életemre elnyomorodtam volna, de szerencsére a háziasszony fölfogott a kötényében.
A cseléd csak nagy nehezen tudta megengesztelni a csörgõvel, mely istránggal volt odakötve a zsenge teremtés derekára.
Valahára vége szakadt ennek a rám nézve örökké emlékezetes ebédnek. A bérlõ kiment a mezõre a munkája után, elõbb azonban nejének a lelkére kötötte, hogy viselje gondomat, nehogy valami baj érjen.
Alig távozott, megérttettem jóindulatú háziasszonyommal, hogy nagyon fáradt és álmos vagyok, hogy nyugalomra van szükségem, hogy pihenni szeretnék. Megértett. Karjára vett, mint valami babát, ágyba fektetett és betakart a legfinomabb és legkönnyebb kendõjével. De azért ez a kendõ még mindig durvábbnak tetszett, mint a legerõsebb vászon, amelybõl hazámban a legnagyobb sorhajóra való vitorlát készítik.
De mert fáradt voltam és teljesen ki voltam merülve, csakhamar mély álomba szenderültem. Álmaim elkalandoztak a messze távolba; szemem elé varázsolták drága hazámat, hûséges feleségemet, kedves gyermekeimet. Teljes két órai pihenés után felserkentem. Szomorúan és bánkódva ültem nyoszolyámon és aggódva járattam körül szememet ebben a helyiségben, hol az imént az igazak álmát aludtam. Ez a szoba vagy kamara száz méter hosszú és hetven méter széles volt. Az ágy, ahol pihentem, tizenöt méter széles és tizennyolc méter magas lehetett, úgy hogy nem hagyhattam el, hacsak nem akartam magamban kárt tenni.
Vizsga szemmel fürkésztem háziasszonyom után, de hiába, nem volt látható.
Úgy lesz, hogy a házi teendõk tartották távol; tehát kénytelen voltam türelmesen bevárni, míg visszatér. Amint így nyugodtan fekve, csodálatos sorsomon elmélkedtem, egyszerre csak észreveszem, hogy ágyam függönyei mozognak, mindjárt rá hangos visítást, fogak csikorgatását, valami különös ropogást és rágicsálást hallottam.
A zaj okozói csakhamar ott termettek elõttem: két hatalmas, puffadt hasú patkány.
Az egyik egészen közel jött az arcomhoz, így rögtön kardot rántottam, hogy az undok állatokat magamtól elriasszam.
Az ocsmány állatok nagyságra vetekedtek egy jókora kuvasszal és vakmerõségükkel igazán bámulatba ejtettek. Olyan gyors volt a támadás, hogy egyikük galléron ragadott, mielõtt még csak gondolhattam volna a védekezésre. No, de én sem hagytam magamat; kardomat szaporán beledöftem az egyiknek a bendõjébe, úgy, hogy a hátán jött ki a hegye.
Az utálatos állat nagyot nyekkent és fölfordult. Amint a másik látta a társa baját, megfutamodott. De futása közben a karddal még végigvágtam a hátán. Ezt elvihette emlékül.
Nagyon örültem a gyõzelmen, büszkén és a diadaltól részegen lépegettem jó ideig ide-oda az ágyon.
Utóbb megmértem az undok dögöt az orra hegyétõl a farka végéig. Maga a fark hossza két méter volt. Szerettem volna valami módon eltávolítani, de annyira undorodtam tõle, hogy nem tudtam hozzányúlni. Azért tehát otthagytam vérbe fagyva a hely színén.
Alig hogy lezajlott a nagy küzdelem, belépett a szobába a háziasszony. Nagy volt a meglepetése és az ijedelme, mikor engem magamból egészen kikelve, vérrel borítva, kihúzott karddal fel-alájárkálni látott.
Odamutattam a leölt patkányra, mire a jó lélek megnyugodott. Azután jelekkel lehetõleg hû leírását akartam adni az imént lefolyt küzdelemnek.
Befejezve elbeszélésemet, melyben több volt a jel, mint a szó, megtörültem kardomat és belenyugodtam, hogy a szíves háziasszony kiemeljen az ágyból és karjára vegyen.
II. Fejezet
Gazdámnak volt egy kilencéves leánykája, aki igen kedves gyermeknek látszott, amint hogy késõbb csakugyan annak is bizonyult. Ezenkívül még szépen varrt, mosott és ügyesen hímezett: sõt még a többi kézimunkában sem volt járatlan.
Hogy jó ágyhoz jussak, átengedte nekem a babája bölcsõjét, melyet kezdetben egy fiókban, majd késõbb egy függõágyban helyezett el, hogy ne kelljen a patkányok újabb támadásától tartanom és hogy nyugodtan alhassam.
Igaz ugyan, hogy nyoszolyám elég kemény volt, de hisz aludtam én már a puszta földön is. Utóbb, mikor már az óriások nyelvét is annyira elsajátítottam hogy kívánságaimat elég érthetõen ki tudtam fejezni, ezen a bajon is gyökeresen segítettek.
A kis óriáslány varrt rám: készített számomra ingeket, még pedig a legfinomabb gyolcsból. De a gyolcs még mindig durvább volt, mint nálunk otthon a zsákvászon. Öltöztetett, vetkeztetett, általában olybá tekintett, mintha élõ babája volnék.
De még más irányban is hasznomra volt, annyiban, hogy nagy komolyan abban fáradozott, hogy bele avasson nyelvük titkaiba. És valóban csakis az õ kitartó buzgóságának lehetett betudni, hogy rövid idõ alatt annyira elsajátítottam az ország nyelvét, hogy érthetõen és értelmesen ki tudtam magamat fejezni.
Elnevezett Gildrig-nek, ami annyit jelent, hogy Hüvelyk Matyi. Ezt a találó elnevezést a szülei és testvérei is elfogadták.
Én õt csak Glumdalklics-nak vagyis anyácskának neveztem. Rászolgált erre a névre, mert szeretõ anya sem gondoskodhat hûségesebben a gyermekérõl, mint ahogy õ gondoskodott rólam.
Alig néhány hétre megérkezésem után szárnyra kelt s csakhamar el is terjedt az egész szomszédságban az a hír, hogy a bérlõ egy kis állatkát fogott, aminõt Brobdingnagban még soha senki sem látott. Szájról-szájra adták, hogy ez a tüneményes állatka kisebb, mint a Spaknuk (egyike a legkisebb négylábú állatoknak az óriások országában), de formára szakasztott olyan, mint az ember, két lábán jár és egyenesen megáll, beszélni is tud; sõt már az ország nyelvét is érti némileg. Amellett nagyon csinos, finom, felette engedelmes és alkalmazkodó.
Egy másik bérlõ, gazdámnak a szomszédja, egy otromba, mogorva vén mamlasz azért jött el, hogy megbizonyosodjon, igazat bezsélnek-e rólam.
Amint belépett, mindjárt be is mutattak neki. Fölállítottak az asztalra, hogy minden oldalról jól megtekinthessen. És most, akárcsak egy idomított majomnak, be kellett mutatnom, mi mindent tudok. Parancsszóra fel-alájártam, kivontam a kardomat a hüvelyébõl; vívóállásba helyezkedtem; kardommal különféle gyakorlatokat végeztem - ez tetszett mindig legjobban a közönségnek - udvariasan hajlongtam az idegenek elõtt, az ország nyelvén üdvözöltem õket és még több effélét mûveltem. Szóval megcselekedtem mindazt, amire az én kis Glumdalklicsom kitanított.
Az idegen bérlõ, egy hóbortos, bohókás alak, nem tudott hova lenni a csodálkozástól. Elõvette roppant nagy pápaszemét és azon keresztül vigyorogva vizsgálgatott. Nem tudtam elfojtani a nevetést; mert alig képzelhetõ kacagtatóbb valami annál a buta pofánál, melyet ez a tökfilkó vágott, mikor bamba két szemét, melyek a szemüveg mögött egy-egy hold korongjának látszottak, kimondhatatlan ostoba tekintettel rám meresztette.
Ez azután ráragadt egész környezetemre. Az öreg bosszús arcot vágott, és mindjárt észrevettem, hogy zokon veszi, amiért az õ rovására nevetnek.
Látni lehetett, hogy a gonosz öreg, aki, mellékesen legyen mondva, nagy zsugori volt, bosszún töri a fejét. Az utálatos fösvény azt a gyalázatos tanácsot adta gazdámnak, mutogasson engem a szomszéd községben a vásáros népnek pénzért, ami egy félórányi lovaglásra, huszonkét mérföldnyire feküdt.
Aggodalmam nem volt alaptalan. Gazdámmal ugyanis egy szögletbe húzódott. Leolvastam az arcukról, hogy a tanácskozás az én csekélységem körül forgott. Egyszer-másszor felém pislantottak; egy-egy szavukból, amelyet fülemmel elkaptam, könnyen kitaláltam beszédjük értelmét, hogy ugyanis mindenre el lehetek készülve, csak jóra nem.
Ezt másnap tudtam meg az én kis barátnõmtõl, Glumdalklicstól, aki könnyezve beszélte el ezt a gyalázatos tervet.
A szegény kislány keblére fektetett engem, és bánattal és szégyennel vegyes sírásba kezdett.
Félt, hogy  valami bajba keverednék, ha a durva, neveletlen tömegnek játékszerül kiszolgáltatnak, ha megengedik, hogy ezek a paraszttuskók megtapogassanak, eltörnék kezem, lábam és egyetlen bordám nem maradna épségben.
Azt is megjegyezte, mennyire szerény vagyok, mennyire megbecsültem az engem ért tisztességet, és milyen nagy méltánytalanságnak érezném, ha pénzért nyilvános szemlének tennének ki, ahol bárki tetszése szerint megvizsgálhatna közelebbrõl.
„Már látom - szólt - ahogy veled is, kis Gildrigem, úgy járok majd, mint a kis báránykával, amelyet atyámtól a múlt nyáron kaptam ajándékba. Addig, míg kicsiny és vézna volt, játszhattam vele, de amint megnõtt és meghízott, elvették tõlem és levágták."
A magam részérõl, be kell vallanom, kis barátnõmnél kevésbé aggodalmaskodtam.
Erõsen élt bennem a remény, hogy egy nap még visszanyerem szabadságomat. Meggondoltam, hogy akarat nélkül való, tehetetlen gyönge fogoly vagyok és még hozzá egészen ismeretlen országban. Így tehát a rajtam esett szégyent és gyalázatot, ha valamikor talán ismét visszatérhetek szeretett hazámba, senki szememre nem lobbanthatja. De teljesen megnyugtatott az a meggyõzõdés, hogy itt ezen a helyen még az angol királlyal vagy bármelyik más európai fejedelemmel is csakúgy bántak volna, mint most velem.
A szomszéd bérlõnek tanácsát az utolsó látogatás után csakugyan megvalósították. Beledugtak egy dobozva, amelyiknek az oldalán kis ajtót vágtak a végbõl, hogy akadály nélkül ki-bejárhassak. Fölül a tetejébe néhány szelelõlyukat fúrtak, azután még egy kis derékaljat helyeztek el benne, hogy lepihenhessek és alhassam, amikor kedvem tartja. Gazdám felkapott egy lóra, maga mögé ültette lányát és kezébe adta a dobozt.
Serényen poroszkáltunk a legközelebbi község felé, mely európai számítás szerint ötven kilométernyire lehetett, és ahol éppen állt a vásár. Az utazás, igaz, nem tartott egy félóránál tovább, mert a paripa egy-egy lépéssel legkevesebb tizenkét méternyire haladt. Amellett fürge és kitartó volt. De ügetése közben akkorákat lökött, hogy mint könnyû labda hányódtam ide-oda skatulyámban, és még ma sem értem, mint történhetett, hogy egy-két kék folton és néhány zúzódáson kívül egyéb sebesülés nem esett rajtam. A mozgás tökéletes mása volt a tengeri hajó bukdácsolásának, melyet az orkán magával ragad és felváltva hol a torony magasságáig felemel, hol meg a mélységbe zúdít; avval a különbséggel, hogy itt a kemény lökések sokkal gyorsabban követték egymást.
Gazdám a község leglátogatottabb korcsmájában ütött tanyát; megbeszélte a korcsmárossal a teendõket; megtette a szükséges elõkészületeket, azután egy Grultrud nevû emberért küldött. Ezt megfogadta és kötelességévé tette, hogy megérkezésemrõl a nagyközönséget értesítse. Ennek a kikiáltónak ki kellett hirdetnie, hogy a „Zöld sasban” egy eddig még soha sem látott csodaállat látható. Kisebb a Splaknuknál, de termetre és beszédre nézve valóságos ember, aki igen érdekes és csudálatos dolgokat fog majd bemutatni.
Míg a kikiáltó eljárt megbízatásában, gazdám velem és lányával a fogadó legnagyobb helyiségébe ment, mely legkevesebb száz méter hosszú és ugyanolyan széles volt.
Itt egy asztalra állított, lányának pedig meghagyta, hogy vigyázzon rám és súgja meg esetrõl-esetre, hogy mi a teendõm.
Az óriás emberek oly sûrû tömegekben jelentkeztek megtekintésemre, hogy gazdám kénytelen volt a belépõk számát oly módon korlátozni, hogy mindig csak harminc látogatót bocsátott be egyszerre.
Tehát komoly méltósággal lépkedve jártam körül az asztal szélét; megfeleltem anyácskám minden kérdésére, oly szabatossággal, aminõvel az óriások nyelvének hiányos ismerete csak engedte.
Több ízben odafordultam a társaság felé, kecsesen hajlongtam és bókoltam, udvarias és választékos szavakkal üdvözöltem a nagyérdemû közönséget. Általában kitálaltam hallgatóim elõtt mindazokat a beszédbeli közönséges szólamokat, melyeket Glumdalklics fáradozása révén lassacskán elsajátítottam.
Erre azután az érdemes társaságot felköszöntve, fölhajtottam többször egymásután egy-egy gyûszûnyi bort becses egészségére. Most még kirántottam a kardomat, ide-oda hadonásztam vele, azután felkaptam egy dárdává átalakított szalmaszálat, s evvel, mintha szuronyos puska lett volna, különféle gyakorlatokat végeztem. Tisztelegtem, állhoz vettem és vívtam vele, akár csak a vívómester. Erre az ügyességre még ifjú koromban tettem szert.
Az elõadást ezen a napon még tizenkétszer kellett megismételnem. Mindazok az óriás emberek, akik láttak, el voltak tõlem ragadtatva. Mesébe illõ csodadolgokat beszéltek rólam és evvel a künn ácsorgóknak kíváncsiságát annyira felköltötték, hogy a csõcselék avval fenyegetõdzött, hogy betöri az ajtót, ha be nem bocsátják.
Egyebekben minden rendjén ment, mert gazdám senkinek sem engedte meg többé, hogy hozzám nyúljon. Anyácskám pedig féltékenyen õrködött, nehogy valaki az asztalt, ahol mutatványaimat végeztem, annyira megközelítse, hogy akár csak kinyújtott karral is elérhessen.
De azért mégis csaknem pórul jártam. Egy pajkos iskolásfiú ugyanis, aki alighanem azért orrolt, mert nem kaparinthatott meg, kivett zsebébõl egy mogyorót és oly ügyesen hajította felém, hogy bizonyosan fejen talál, ha hirtelen alá nem bukom. Tudni való, hogy az a mogyoró legalább is akkora volt, mint nálunk a tök és ha eltalál, menten halál fia vagyok. Az elégtétel nem késett: a fickót nyakon ütötték, bottal jól ellátták, végül kilódították a terembõl.
A gazdám kihirdette, hogy a következõ piacnapon ismét megmutat engem.
Annyira elfáradtam elsõ utazásomban és a közönség szórakoztatásában, hogy alig álltam a lábamon, és szólni se tudtam.
A kiállott szenvedések annyira megviseltek, hogy ágynak dõltem és három napig feküdtem.
A gazdám, hogy a pénz után való vágyát kielégíthesse, furfangos tervet eszelt ki, mely szerinte igen szép anyagi sikerrel kecsegtetett. Elhatározta ugyanis, hogy mûvészi körútra indul velem és fölléptet Brobdingnag királyság minden nevezetesebb városában.
Rögtön hozzá is fogott tervének kiviteléhez. Beszerezte a hosszú utazáshoz szükséges dolgokat, rendezte háza ügyeit és hosszú idõre elbúcsúzott feleségétõl és gyermekeitõl. 1703. augusztus hó 17-én kelt útra. Útját az ország fõvárosa felé vette, mely az õ lakóhelyétõl mintegy nyolcezer kilométernyire lehetett és a birodalom kellõs közepén terült el.
Glumdalklics, mint rendesen, most is elkísérte és mögötte ült a lovon.
Neki kellett õrködnie a skatulyára, mely engem, a legdrágább kincset, apja kimeríthetetlen pénzforrását, magában rejtett.
Glumdalklics, hogy lehetõleg megkíméljen és az út fáradalmait elviselhetõbbekké tegye, minél kényelmesebbé iparkodott tenni lakóházacskámat. A falakat körös-körül bevonta puha párnákkal és kendõkkel; elhelyezte benne a jól megvetett babaágyacskát, azonkívül bõven ellátott fehérnemûvel és egyéb szükséges házieszközzel. Általában akkora kényelmet teremtett körülöttem, aminõ az adott körülmények között csak tellett tõle.
Gazdám nem sietett az egyenes úton a fõváros felé, hanem útba ejtett minden községet, mely az országúttól jobbra vagy balra esett és csak némi jövedelemmel kecsegtetett. Valahányszor megállapodtunk valamely helyen, kivettek a dobozból a végbõl, hogy magamat és képességeimet bemutassam.
Ha valamelyik napon háromszáz-négyszáz kilométernél hosszabb utat tettünk meg, az már ritkaság számba ment, mert az én jó Glumdalklicsom, hogy kíméljen, kereken kijelentette, hogy nem tud már tovább lovagolni.
Általában anyácskám megható odaadást és ragaszkodást tanúsított irántam. Útközben többször kiemelt a skatulyából, szalagot kötött a derekamra, hogy valahogy le ne essem. Így alkalmat nyújtott, hogy kissé körültekinthessek ebben a világban; de legfõképpen, hogy üdítõ friss levegõt szívhassak.
Több ízben folyóvizeken kellett átkelnünk, amelyek tízszer oly szélesek voltak, mint Európa leghatalmasabb folyamai. A patakok között, amelyekre egyszer-másszor bukkantunk, egyetlenegy sem volt keskenyebb és sekélyebb, mint nálunk például a Duna.
Eddigi utazásunk tíz hétig tartott. Ez idõ alatt tizennyolc városban, azonkívül számtalan kisebb helységben és faluban tartottam elõadást.
Október hó 26-án végre elértük a fõvárost, Lorbgrulgrud-ot. Ez a név annyit jelent, mint a „Világ büszkesége”.
A legelsõ fogadóban szálltunk meg, mely közel esik a királyi palotához, és ott van a székváros legelõkelõbb utcájában. Gazdám elárasztotta a fõvárost tarka-barka színû falragaszokkal. Az utcasarkon hivalkodó hirdetések személyemnek és tehetségeimnek pontos leírását adták.
Vállalkozó szellemû gazdám kibérelte a városban található legnagyobb termet.
Beléje állíttatott egy hetvenöt méter hosszú és ugyanolyan széles asztalt, és mikor aztán mindent lehetõ legcélszerûbben elrendezett, kitûzte elsõ fellépésemnek napját.
Naponta tíz elõadást tartottam, mindenki legnagyobb megelégedésére és ámulatára.
Ebben az idõben ugyanis már nemcsak folyékonyan beszéltem az ország nyelvét, nemcsak tökéletesen megértettem minden szót, melyet hozzám intéztek, hanem még az ABC-t is elsajátítottam. Anyácskám otthon is, útközben is nagy buzgalommal tanítgatott, és általában mindenben hû és fáradhatatlan tanítónõm volt.
III. Fejezet
A szakadatlan fárasztó munka és a vele járó izgalom, melynek szüntelen ki voltam téve, annyira kimerítettek, hogy teljesen elgyöngültem és végül meg is betegedtem.
Az ételt nem kívántam; láthatólag lesoványodtam, míg a gazdám erszénye mindinkább duzzadt.
Mikor gazdám látta, hogy mennyire eltörõdtem a keserves munkában, nagyot határozott. Gondolván, hogy már úgyis aligha húzom sokáig, föltette magában, hogy amint szerét ejtheti, valamely vállalkozó polgártársnak jó pénzért a nyakába fog sózni.
Amíg így töprengett, egész váratlanul megjelent elõtte a királynak egy hírnöke és felszólította, hogy jelenjék meg velem együtt az udvarnál, ahol majd bemutatom a mûvészetemet. Õ felsége a királyné magas színe elõtt kell majd magamat bemutatnom.
Õ felsége ugyanis néhány udvarhölgytõl, akik engem már láttak, olyan sok szépet és jót hallott felõlem, hogy nagyon kíváncsi lett csekély személyemre. Ügyességemrõl, eszességemrõl és finom magamviseletérõl személyesen akart meggyõzõdni.
Ha valaha, akkor most jött meg az alkalom, hogy kitegyek magamért; most mikor egy hatalmas királyné és fényes udvarának szeme rám volt irányozva.
Mikor már mindent bemutattam, ami tõlem tellett, a királyné elõtt térdre borultam és alázatosan esdekeltem a kegyért, hogy megcsókolhassam a lábát. A királyné véghetetlen kegyében a lába helyett egyik ujját nyújtotta csókra. A felém nyújtott ujjat átnyaláboltam mindkét karommal és a legválogatottabb udvariassággal csókot nyomtam a hegyére.
Tisztességtudásom nem tévesztette el a hatást õ felségére. Egy-két kérdést kegyeskedett hozzám intézni. A kérdések hazámra és eddigi utazásaimra vonatkoztak. Pontosan, de lehetõleg röviden megfeleltem, mert tudom, hogy nagyurak nem szeretik a hosszú lére eresztett beszédet.
Végezetül még megkérdezett a királyné, nem volna-e kedvem nála maradni és az udvarában megtelepedni.
Természetes, hogy hódolatteljesen meghajoltam, még pedig oly módon, hogy fejem búbja az asztal lapját érte és alázatos tisztelettel válaszoltam: „Ha hatalmamban állna, szívesen szentelném egész életemet felséged szolgálatának; de sajnos, nem vagyok a magam ura, hanem csak gazdámnak a rabszolgája, akinek, fájdalom, nincsen szabad akarata.”
Erre a királyné megkérdezte a bérlõt, nem volna-e hajlandó engem tisztességes összegért neki átengedni.
Gazdámnak, akinek fülét kellemesen ütötte meg az „összeg” szó, mi sem jöhetett inkább kapóra, mint ez az ajánlat, mint az a kilátás, hogy tõlem (akinek közeli halálát már bizonyosra vette) szép szerével megszabadulhat. De azért úgy tett, mintha csak nehezen tudna tõlem megválni és ezer darab aranyat kért értem.
A királynénak jóságáért hálás köszönetet mondtam. De egyben kértem, tetézné még kegyelmét avval, hogy eddigi gondozómat, Glumdalklicsot, kihez annyira hozzászoktam, hagyja meg mellettem, hogy miképpen eddig, továbbra is jóságos védelmezõm és tanítónõm lehessen.
A királyné szívesen engedett kívánságomnak, elõbb azonban megkérdezte a bérlõt, hogy hajlandó volna-e leányától megválni és õt nálam hagyni. A bérlõ beleegyezését nem volt nehéz megnyerni. Hízelgett neki, hogy leánya bejut az udvarhoz, de maga Glumdalklics is egészen boldog volt, hogy a dolog így fordult, mert csakugyan õszintén szeretett engem.
A bérlõ elbúcsúzott leányától, azután hozzám fordult és kifejezte örömét, hogy oly jó kezekbe kerültem. Részemrõl a búcsúzás csak hideg kimért meghajlásban állott. A bérlõ távozott.
A királynénak feltûnt az a hidegség, amellyel gazdám és - mint õ hitte - mesterem irányában viseltetem. Rámparancsolt, hogy adjam érthetetlen viselkedésemnek okát.
Minden hímezés-hámozás nélkül kijelentettem, hogy legcsekélyebb okom sincs, hogy szívemben hálát tápláljak volt gazdám irányában. Hiszen õ soha sem volt hozzám barátságos, sohasem volt hozzám jóindulattal. Igaz, nem ütött agyon, mikor emberei átszolgáltattak neki, enni-inni valóm volt, szállást is adott, de ezekért a jótéteményekért bõven megszolgáltam keserves munkámmal és a pénzzel, amelyet értem kapott.
Az az élet, amelyet nála éltem, megölt volna egy nálam tízszer erõsebb állatot is.
Keserûség tölti el szívemet, ha rá gondolok és sohasem fogom elfelejteni, hogy milyen embertelenül nyúzott és kínzott, csak hogy pénzes zacskóját megtölthesse.
Neki tehát köszönettel nem tartozom és hálát adok az Égnek, hogy ily magasztos és kegyes királyné oltalma alá helyezett, aki dísze a természetnek, gyöngye a világnak és gyönyörûsége az alattvalóinak. Azután nagy lelkesedéssel folytattam: „Meg vagyok gyõzõdve, hogy a kegyesség napsugarainak hatása alatt megtér megfogyott erõm, utolérem magamat, hamarább talán, mint a virág, mely a nap hevétõl fonnyadozva, a harmat és az esõ jóságára ismét felüti fejét.”
A királyné szónoklatomat, melynek az elmondása bizony elég fáradságomba került, leereszkedõ mosollyal hallgatta végig. Úgy látszott, mintha öröme telnék benne, hogy ilyen apró lényben - mert ilyennek kellett látszanom -, annyi az okosság és az értelem.
Erre gyöngéden ujjai közé vett, ráültetett a tenyerére és így vitt el férjéhez, a királyhoz, aki az államtanács ülésébõl épen akkor tért vissza dolgozó szobájába.
Õ felsége meglepõdve tekintett nejére, aki õt ily szokatlan idõben kereste fel. És amúgy is szigorú arcát még jobban összeráncolta, mikor engem megpillantott, amint halálos félelmek közt ott ültem a királyné tenyerén. „Hogy van az” - kérdé hideg és kimért hangon - „hogy felséged egy Splaknukban leli örömét? Errõl a szenvedélyérõl még nem volt tudomásom”.
A királyné ügyet sem vetett a király sötét tekintetére, hanem egész nyugodtan leemelt tenyerérõl és az íróasztal tetejére állított, ahol ide-oda kellett járkálnom. A királyné azután utasított, hogy adjam meg a királynak a köteles tiszteletet és beszéljem el viszontagságaim történetét. Erre magvas rövidséggel vázoltam eddigi sorsomat. De mert a király még mindig kételkedett, elõhívták Glumdalklicsot, aki éppen ott volt a közelben s aki a király elõtt tanúskodott szavaim igaz volta mellett.
Az uralkodó, akit hatalmas termet, elõkelõ magatartás és tiszteletet parancsoló tekintet jellemzett, szóval, aki minden ízében valóságos király volt, kezdetben, mikor engem ide-oda sétálgatni látott, valami nagy mûvészettel készült gépezetnek tartott.
De mikor beszélni hallott, mikor saját fülével hallotta értelmes és összefüggõ elbeszélésemet, nem tudott hova lenni csodálkozásában.
Mindamellett a gyanakodásra hajló nagy úr még mindig nem volt meggyõzve. Elbeszélésemet csupa mesének, vakmerõ koholmánynak és hazugságnak tartotta. Úgy vélekedett, hogy Glumdalklics és atyja tanítottak be néhány szóra és õk gondolták ki az elmondottam regényes meséket; avval a szándékkal, hogy engem minél nagyobb összegért eladhassanak. Azt pedig, hogy mi módon kerültem az õ országába, már éppenséggel nem akarta elhinni.
Hogy észbeli tehetségemet próbára tegye, több kérdést intézett hozzám. De nem maradtam adós a felelettel, minden kérdésére szabatosan megfeleltem és ezzel nem kis mértékben bámulatba ejtettem.
Végre õ felsége maga elé idézte az ország három legtudósabb férfiát, megbízta õket, vizsgáljanak meg alaposan és gondosan s aztán adjanak rólam véleményt.
Ezt a három urat fontoskodásával roppant nevetségesnek találtam.
Megtekintettek, össze-visszatapogattak, kikérdeztek és hosszasan vallattak. A vélemény, ahányan voltak, annyiféle volt.
Csak egy dologban egyeztek meg valamennyien, abban t.i., hogy testem szervezete nem képesít a megélésre, hogy sem gyorsasággal, sem a mászásban való ügyességgel, sem pedig a földben való túrással nem tudnám megkeresni élelmemet.
Az urak általában kitértek a kérdés lényege elõl és azt állították, hogy Relplum Skalkat, vagyis természet játéka vagyok, amely minden ezer évben csak egyszer szokott elõfordulni.
A tudós uraknak ez a buta határozata végtelenül bosszantott, amiért egyenesen a királyhoz fordultam és biztosítottam õ felségét, hogy korántsem vagyok az, aminek engem ezek a tudós bolondok meg szeretnének tenni, hogy nem vagyok a természet játéka, hanem olyan távoli országból jövök, amelynek népessége millió és millió hozzám hasonló lénybõl áll. Ahol minden: fák, házak, állatok stb. arányban áll az én nagyságommal, úgy hogy én ott nemcsak élelmemet meg tudtam keresni, hanem egészen jól meg tudtam magam védeni is. Nálam otthon éppen úgy van berendezve minden, mint itt õ felségének országában. Természetesen minden sokkal kisebb, mint ahogy én is kisebb vagyok, mint Brobdingnag ország lakosai.
A lefõzött tudósok erre a nyilatkozatomra ugyancsak fintorgatták vörös orrukat és fejüket csóválva csípõsen odaszóltak, hogy: „Ugyancsak emberül kitanította a régi gazdája.” Erre a király, kinek kezdett a hályog hullani a szemérõl, aki most már tisztábban látott, elbocsátotta az urakat és maga elé rendelte a bérlõt, aki szerencsére még nem hagyta el a várost.
Amint volt gazdám megérkezett, legelõbb kihallgatta õt, azután Glumdalklicsot. Végezetül még egyszer kihallgatott mindegyikünket külön-külön. Egybevetette feleleteinket, minden irányban meghányta-vetette és eredményként a bölcs fejedelem éleslátásával arra a meggyõzõdésre jutott, hogy mégis csak igaznak kell lennie annak, amit mondottam.
Engem õ felsége feleségének a felügyelete alá helyezett. Kegyesen megengedte, hogy Glumdalklics továbbra is viselhesse nálam hivatalát és alkalmas lakást jelölt ki számunkra a kastélyban.
Anyácskám mellé társalkodó nõt rendelt a célból, hogy õt az udvar szokásaival megismertesse, továbbá egy komornát és még egyéb szolganépet. Engem egészen Glumdalklicsra bíztak.
Az ügyek ilyeténképpen teljes megelégedésemre alakulván, a királyné magához hivatta az udvari asztalost és meghagyta neki, hogy készítsen számomra skatulyát. Az lesz majd a hálószobám.
Ez a mesterember nagyon ügyes volt és mivelhogy mindenben híven követte az utasításaimat, alig három hét alatt összetákolt egy olyan szobát, mely tökéletesen kielégítette várakozásomat. A lakás fából készült és mind a hossza, mind a szélessége hatodfél méter, magassága pedig négy méter volt.
A szoba födele egyetlen deszkából állt és könnyen le lehetett emelni, hogy az ágyat minden nehézség nélkül be lehessen állítani és ki lehessen venni. Az ágyat az udvari kárpitos nagy ügyességgel készítette. Glumdalklics minden nap kivetette.
A bútorfélét az udvari esztergályos szolgáltatta, akinek az efféle dolgokban nagy volt a jártassága. Az õ mûhelyébõl került ki egy féltucat szék, két asztal, egy ruhaszekrény, még egy másik szekrény, sõt még egy megennivaló kis íróasztal is. Mindez olyanféle anyagból készült, mely nagyon hasonlított az elefántcsonthoz.
Hogy mennyi jóakaratú elõrelátással iparkodtak minden bajtól megóvni, abból is kitûnik, hogy szobámnak minden falát, de még a mennyezetet és a padlót is, a legpuhább párnákkal vonták be, nehogy megtaláljam magamat ütni, ha házikómat kocsin vagy lóháton szállítják, vagy akárcsak hirtelen felemelik.
Így tehát lakásomnak semmi egyéb híja nem volt, mint a lakat, mellyel a bejárást szerettem volna elzárni, mert csak így lehetett a patkányokat és egereket távol tartani.
Amit még csak remélni is csak alig mertem, azt az udvari lakatos megvalósította. Hosszadalmas és fáradságos munkával megszerkesztett ugyanis egy remekmûnek is beillõ kis lakatot.
Mikor elkészült vele, diadalmas mosollyal nyújtotta át a kulcsot, melyet ezentúl a zsebemben hordtam.
A királyné utasította az udvari szabót, hogy vegyen rólam mértéket. ránylagosan rövid idõ alatt elkészült a ruha, a legfinomabb selyembõl, mely az országban egyáltalában kapható volt. Eleinte meg sem tudtam benne mozdulni, mert a finom selyemszövet legalább három centiméter vastagságú volt. No de ezt is csak megszoktam, sõt késõbb úgy találtam, hogy ruhám elég mutatós és méltóságos. Félig a perzsa és félig kínai nemzeti viseletre emlékeztetett.
Mentül tovább tartózkodtam az udvarnál, annál inkább sikerült a királyné kegyét kiérdemelnem. Csak nagy ritkán távozhattam mellõle, sõt a saját asztalánál vele együtt kellett étkeznem.
Külön készíttetett e célra számomra remek étkezõ eszközöket, finom ezüstbõl, melyeket az asztalon közvetlenül az õ tányérja mellé tettek.
Itt kellett az ebédhez letelepednem és õ felsége sajátkezûleg szolgált ki. A húst apró darabokra vagdalva nyújtotta át és meglátszott rajta, hogy mekkora örömet szerzett neki az az ügyesség, amellyel ebédemet el szoktam költeni. Egy-egy falatra õ felsége mindig akkora darab marhahúst vagy pecsenyét vett a villájára, amelybõl tíz éhes európai paraszt jól lakhatott volna.
Könnyûséggel ropogtatott össze a foga közt egy pacsirtát vagy fürjet csontostul-bõröstül, pedig hát ezek a madarak akkorák voltak, mint nálunk a jól megtermett, hízott pulyka. Minden nehézség nélkül beledugott szájába egy akkora darab kenyeret, mint amekkora nálunk otthon a négygarasos cipó.
Ivott hozzá arany billikomából egy kortyra legalább tíz litert az országban dívó italból.
Kése és villája még egyszer akkora volt, mint nálunk a kasza; kanala és az asztal egyéb felszerelése is ezekkel volt arányos.
Egyszer, mikor Glumdalklics elvezetett egy szobába, ahol ezeknek a szerszámoknak egész gyûjteménye volt felhalmozva, annyira megrémültem, hogy kis híja, el nem ájultam. Nem emlékszem, hogy valaha életemben ennél rettenetesebbet láttam volna.
Szerdánként a brobdingnagi ünnepnapon a király õ felsége megtisztelte asztalunkat magas jelenlétével. Õ felsége nagyon kedvelt és gyakran kegyeskedett velem az õ leereszkedõ módja szerint társalogni. Különösen szívesen kérdezõsködött hazám szervezete, a szokásaink, vallásunk, törvényeink és alkotmányunk felõl. Mindezekrõl a legalaposabb tájékozást iparkodtam nyújtani.
A király ilyenkor közléseim némelyikére megtette a maga találó észrevételeit, ami mindinkább megerõsített abban a nézetben, hogy igen tapasztalt és kiváló bölcsességû uralkodó.
Néha azonban mégis kihozott a sodromból, kivált, mikor élcének nyilait az én szeretett hazámra lõdözte. Így például egyszer, mikor engem szokásához képest hazám némely viszonyaira nézve kikérdezett, a neveltetésébõl fakadó elõítéletei felszínre törtek, és gúnyos nevetés közben azt kérdezte, konzervatív vagy liberális vagyok-e.
Majd hirtelen hátrafordult miniszteréhez, aki ott állott a széke mellett s gúnyosan mondá: „Mégis csak hitvány és megvetésre méltó az emberi nagyság, ha azt oly apró, nyomorult férgek, mint ez itt, majmolhatják. Fogadni mernék, hogy ezeknek a kukacoknak éppúgy megvannak a címeik, rangjuk és büszkeségük, mint nekünk. Építenek maguknak fészket és büszkén nevezik azt városnak, cifra ruhában feszítenek, díszhintóban terpeszkednek, hintóban, amelyet egy lehelettel el lehet söpörni. Amellett gõgösen lenézik társaikat, akik nem képesek velük a fényûzésben lépést tartani. Háborúskodnak, küzdenek, csatákat nyernek és veszítenek, rabolnak, gyilkolnak, hazudnak és lopnak és amellett azt hiszik, hogy õk a világ urai.
Így fakadt ki a különben jóságos király, míg én irultam-pirultam a haragtól és bosszúságtól, s kis híja volt, hogy meg nem feledkeztem a köteles tiszteletrõl, amellyel az uralkodó szent személyének tartozom.
Amint azonban haragom kissé lecsillapodott és ismét higgadt megfontolásnak engedett helyet, egészen más színben láttam a dolgot.
Nem tudtam többé neheztelni a királyra, amiért oly lealázólag nyilatkozott hazámról. Beleképzeltem magamat az õ helyzetébe és meg kellett vallanom, hogy magam is ugyancsak jóízûen nevetnék, ha most véletlenül egy csapat rendjeles és felszalagozott európai elõkelõ urat látnék itt Brobdingnag utcáin feszíteni.
A király kirohanásainál sokkal nagyobb bosszúságot okozott nékem a királyné törpéje, aki az én idejövetelem elõtt a legkisebb lény volt az egész országban. Ez a nyomorult, egy alig tíz méter magas mihaszna, akirõl különben még többször lesz alkalmam megemlékezni, még ez is mert velem packázni. Minden alkalommal éreztetni akarta velem fölsõségét, sõt ha éppen a királyné elõszobájában asztalon állva az udvar legelõkelõbb uraival és hölgyeivel társalogtam, odafurakodott, a legszemérmetlenebb módon, kigúnyolt és megvetéssel tüntetett ellenem. Ez a dolog felkavarta epémet és hogy némileg megbosszuljam magam, mindig csak testvérnek vagy kartársnak szólítottam. Kihívtam, persze csak szóharcra és élceim állandó cégtáblájának tekintettem.
Így egyszer, amint többedmagunkkal asztalnál ültünk és borozgatás közben igen elénk társalgást folytattunk, valamely tréfás ötletem annyira felbõszítette, hogy hirtelen felugrott a székrõl, engem, mint a gondolat, hirtelen megragadott és belelódított egy nagy tejfeles tálba, mely ott állott az asztalon. Erre aztán sebtében kereket oldott.
Lábbal pottyantam bele a fehér lébe; a habok összecsaptak a fejem fölött; és mert anyácskám éppen távol volt, a királyné pedig ijedtében nem találta fel magát mindjárt, múlhatatlanul elvesztem volna, ha nem lettem volna kitûnõ úszó.
Közben Glumdalklics megérkezett, kihalászott mint a tejbe hullott legyet, letisztított, megszárított és ágyba fektetett, hogy a meghûlés és ijedtség valahogy meg ne ártson egészségemnek. Bajom nem esett és mert már rövid idõ alatt összeszedtem magam, megrongált ruhám helyett pedig újat ígértek, az egész dolgot csak jelentéktelen balesetnek tekintettem.
Ellenségemet, a törpét, derekasan elverték; azonkívül büntetésül ki kellett neki innia az egész tál tejfelt, melyben az imént megfürödtem és amely ez oknál fogva nem igen lehetett valami nagyon étvágygerjesztõ. Tetejébe kipottyant a király kegyébõl és nemsokára rá, hogy ez történt, odaajándékozták egy elõkelõ asszonyságnak. Ami engem illet, én sohse láttam többé. Hálát is adok érte a jó Istennek. Ki tudja, mekkora szerencsétlenségbe dönthetett volna még ez az álnok, ravasz és bosszúálló gazfickó.
Kevéssel ezelõtt már egyszer hasonló arcátlanságot követett el velem szemben. Már akkor eltávolították volna, ha oly jószívû bolond nem vagyok és a felbõszült királynét ki nem engesztelem.
Õ felsége ugyanis ebéd közben egy velõscsontot kegyeskedett a tányérjára kivenni. Mikor már kiszopogatta a velõt, a csontot - mint valami tornyot - felállította a tányérja mellé. A törpe, aki már akkor sem szívelhetett, ezt észrevette s felhasználva azt a körülményt, hogy a királyné nagyon is belemerült a társalgásba, melyet éppen Glumdalkliccsal folytatott és hogy így ügyet sem vetett rám, észrevétlenül megragadott hátulról és két karomat testemhez szorítva bele dugott a csont üregébe. Azzal, hogy rúgtam, kapálództam és éktelenül ordítottam, édes-keveset törõdött.
Szerencsére nem esett bennem kár, még csak lábamat sem égettem meg, mert tudnivaló, hogy a királyné az ételt rendesen kihûlve szokta elkölteni. De kabátom, nadrágom és harisnyám megsínylették a rossz tréfát.
A törpét büntetésül szélnek akarták ereszteni. De én, amint már említettem, kieszközöltem a kegyelmet részére. Most ez egyszer megmenekült egy jó adag ütleggel.
Egyszer a királyné mosolyogva kérdezte tõlem, vajon nálunk otthon minden ember oly félénk, nyúlszívû és gyáva-e mint én?
Ez a kérdés személyes bátorságomat nem igen kedvezõ színben tüntette föl, miért is e lealázó kérdésnek okát és egyúttal magyarázatát kell adnom. Brobdingnag országot ugyanis a szó szoros értelmében ellepik a legyek. Ezek akkorák mint nálunk a pacsirta. Az utálatos állatok az ebédnél egy pillanatig sem hagytak békében. Körülröpködtek, zümmögtek, odatelepedtek az arcomra, kezemre, fejem tetejére.
A tolakodókat elûztem kézzel és mindig nagyon megörültem, amint valamelyiket megkaparinthattam és megölhettem. Késõbb addig gyakoroltam magam, hogy kardommal vertem le õket.
Ennek az ügyességemnek nagy hasznát láttam, különösen akkor, mikor a törpe incselkedett velem. Ez ugyanis, mikor észrevette, hogy mennyire undorodom ezektõl az utálatos állatoktól, összefogdosott a szemtelen bogarakból annyit, amennyi csak belefért a markába. Mikor már eleget gyûjtött, hozzám sompolygott, orrom alá tartotta a markát, aztán kinyitotta és majd megpukkadt a nevetéstõl, mikor látta a rémületet, melybe a fejem körül zsongó-bongó bogarak ejtettek.
Kardommal közéjük csaptam ugyan és akárhányat röptiben kettéhasítottam; de azért nem akadályozhattam meg, hogy egyik-másik meg ne szúrjon.
Így egyszer anyácskám, Glumdalklics, skatulyástól az ablakba tett a végbõl, hogy egy kis friss levegõt szívjak. A nap barátságosan sütött és azt hittem, hogy nem árt majd, ha a szélnek utat nyitok és lakásomat kissé kiszellõztetem. Kinyitottam tehát lakásom ablakait és odaültem az ablakhoz, elköltendõ egy darab süteményt, mely rendesen kijárt a reggelihez. Nagy élvezettel majszoltam a süteményt, amikor egyszerre iszonyú zúgás riaszt fel nyugalmamból. Vagy húsz darázsból összeverõdött csapat valahogy behatolt szobámba.
Többen a vakmerõ állatok közül azonnal nekiestek a süteménynek; darabonkint ragadták ki a kezembõl, a többiek pedig fenyegetõleg keringtek és zsongtak arcom és fejem körül, nem csekély rémületemre, mert minden pillanatban el lehettem rá készülve, hogy valamelyikük megszúr.
Végre azonban megembereltem magam, kardot rántottam és csak úgy vaktában egész dühösen a hívatlan vendégek közé csaptam.
Négyet közülük elejtettem, a többi hasonló sorstól tartván, elillant. Azonnal becsuktam az ablakokat és amint kissé magamhoz tértem, kiszedegettem a darazsak fullánkját. Ezek hossza öt centiméter volt és a legfinomabb varrótûnél is hegyesebbek voltak.
Íróasztalom fiókjába elzárva emlék gyanánt rejtegettem õket. Hármat elhoztam magammal Európába, ahol is a természetvizsgáló tudósok megbámulták és érdemük szerint méltatták, a negyediket pedig megtartottam magamnak.
IV. Fejezet
Mielõtt elbeszélésemet tovább szõném, szükségesnek tartom elmondani egyet-mást arról az országról, melybe úgy kerültem bele, mint Pilátus a krédóba.
Az ország nagy félsziget, melyet észak-keletre a birodalom egyik végétõl a másikig húzódó roppant nagy, mintegy nyolcvan kilométer magas hegyláncolat határol.A hegység gerincén egymást éri a tûzhányó hegy. A töbrök elárasztják az egész környéket izzó lávával, úgy, hogy a hegységeket megmászni, vagy csak megközelíteni is merõ lehetetlenség. Ez a magyarázata annak, hogy az ország bölcsei teljes tudatlanságban vannak aziránt, hogy miféle emberek lakhatnak is voltaképpen túl a bérceken. Hogy másféle emberek is lehetnek ezen a világon, arra éppenséggel nem is gondolnak.
Brobdingnagnak a három másik oldalát tenger mossa.
A part igen meredek, mint állítják, egész hosszában egyetlen kikötõ sem található, és nem akad a partok mentében egyetlen olyan hely, ahol európai hajó horgonyt vethetne. A folyók torkolata sziklákkal van telehintve és a félig rejtett szirtek annyira járhatatlanná teszik az utat, hogy még a legjelentéktelenebb sajka sem tudna rajtok keresztülvergõdni és az ország belsejébe behatolni. Így magyarázható meg, hogy Brobdingnag a világtól teljesen el van zárva és a földgömb többi országaival sem kereskedelmi, sem egyébféle összeköttetésben nincsen.
Az ország belsejében sok a széles és mély folyó, amelyeken csak úgy nyüzsög a sok hajó, melyek a különbözõ vidékek között közvetítik és elõmozdítják a közlekedést. A folyók dúsak halban, amelyek sokkal ízesebbek ama tengeri halaknál, amelyek nálunk is általánosan ismeretesek és amelyek magától értetõdik, hogy nagyságra nézve messze elmaradnak a Brobdingnagban látható halak mögött.
A földeket kitûnõen mûvelik. Az országban ötvennél is több az elsõrendû város, száznál több a fallal körülvett mezõváros, végül számtalan a falu és a major.
Az ország legnagyobb és legszebb városa a székváros: Lorbgrulgrud.
Széles és mély folyó szeli át a várost.
Az egyes háztömböket nyolcvanezer ház alkotja. A lakosság száma meghaladja a hatszázezret.
Hossza pontos számítás szerint három Glomglum, ami kilencvenhat kilométernek felel meg; szélessége pedig nyolcvan kilométer. Becslésem azon a terven alapul, melyet õ felsége a király a maga részére készíttetett és amelyet nagylelkûen rendelkezésemre bocsátott. Eszerint adataim teljes hitelességre tarthatnak számot.
A város kellõ közepén áll a király palotája. De nem kell ám gondolni, hogy ez csak egyetlenegy kastélyszerû nagy épület. Egész kis város ez magában, mely számtalan különálló épületre oszlik. Kerülete nem egészen tizenhat kilométer.
Glumdalklicsnak is rendelkezésére állott egy hintó, melyet aztán mindannyiszor használhatott, valahányszor velem ki akart kocsikázni. Gyakran ellátogattunk a székesfõváros boltjaiba egyet-mást bevásárolni. Ily séták alkalmával ugyan rendesen benn voltam a skatulyámban, de a jó lány hébe-hóba kivett belõle, odaültetett a tenyerére, hadd teljék gyönyörûségem az utcák, házak, boltok és egyéb látnivaló nézésében.
A hintó, melyet használtunk, nagyságra valóságos Noé bárkája volt. Fogadni mernék, hogy ötszáz európai ember kényelmesen elfért volna benne.
Skatulyám, ahol rendesen tartózkodtam, utazások és kirándulások alkalmával kissé kényelmetlennek bizonyult, amiért is kisebbet készítettek, melynek hossza is, szélessége is négy méter volt és három méter a magassága. Ezt az ideiglenes tartózkodási helyemet szintén az udvari asztalos készítette, híven követve az utasításomat.
A szabályos négyszögformájú szobácskának három falába egy-egy szorosan záródó ablak volt vágva. Hogy elõre nem látott veszedelmek ellen mentül jobban meg legyek óva, az ablakokra kívülrõl sûrû drót-rácsot illesztettek.
A negyedik falra, ahol nem volt ablak, két kampót erõsíttettem, hogy rajtuk egy bõrszíjat vagy hevedert lehessen áthúzni. A hevedert azután Glumdalklics mint valami övet a rajta csüggõ kalitkával együtt szorosan odakötötte a derekához. De ez a berendezés nekem is tetszett, különösen mikor lóháton utaztunk.
Mikor Glumdalklics egyszer-másszor beleunt a cipelésbe, egy tapasztalt és óvatos öreg szolgára bízott, aki éppen ezért mindig ott járt a nyomunkban és egyszeriben szolgálatunkra állott.
Valahányszor így a fõváros utcáin megjelentünk, a skatulyámban voltam, amelyet Glumdalklics az ölében tartott egy nyitott hintóban. Ezt négy ember vitte, és a királynõ libériáját viselõ másik kettõ kísérte.
A nép nagy kíváncsisággal fogadott minket. Mikor aztán ilyenkor Glumdalklics a közkívánatnak engedve, engem kiemelt a skatulyámból, odaültetett a tenyerére s úgy megmutatott a népnek, nem volt határa az örömnek.
Sokszor hallottam hírét a nagytemplomnak, és fõképpen a toronynak, amely, mint mondják, legnagyobb az egész országban. Egyszer kedvem szottyant a templomot megtekinteni.
Így egy nap Glumdalkliccsal odautaztunk. Meg kell vallanom, hogy a templom csakugyan roppant egy építmény volt, de azért a valóság messze elmaradt várakozásom mögött. Igaz, hogy a torony ezer méter magas, de mi ez aránylag az emberek magasságához képest, akik építették? Hiszen a londoni székesegyház aránylag sokkal magasabb. A templom tornya pedig a most említettem templom tornyával, aránylagos magasság, szépség és az építkezés mûvészeti kivitele dolgában, még csak egy órában sem említhetõ.
De hát azért a brobdingnagi torony mégis csak derék egy munka, mert aminek magasság és szépség dolgában híjával van, azért kárpótlást nyújt a falak vastagsága. A tiszta terméskõbõl emelt falak harmincöt méter vastagok. Itt-ott fülke van beléjük vágva. Mindegyik fülkében fehér márványból faragott szobor áll, melyek mindegyike Brobdingnag egy-egy elhunyt királyát ábrázolja. Mindezek a szobrok meghaladják a természetes nagyságot és a szemlélõre megrendítõ hatással vannak.
Egy nagy halmaz törmelék és hulladék közt egy emberi kéz kisujjára bukkantam, amelyik alighanem valamelyik szoborról tört le. Megmértem és egy méter és 30 centiméter hosszúnak találtam.
Glumdalklics felemelte, zsebkendõjébe göngyölgette és hazavitte. Késõbb ott találtam meg játékszerei között.
Az udvari konyha is szép és nagyszabású épület. Be van boltozva és vagy kétszáz méter magas.
Legnevezetesebb benne a sütõkemence, melynek ürege van akkora, mint nálunk valamelyik középnagyságú templomnak hajója.
De ha le kellene írnom a konyhát, a csodálatos edényeket, az élelmiszereket, a húsokat sok mással egyetmeben, félek, alig hinnének nekem. A szigorú kritikusok úgy vélnék, kissé túloztam, mint ahogy az utazók gyakran teszik.
Ezt a kritikát kivédendõ, félek, túlságosan is az ellenkezõ végletbe estem: ha Brobdingnag nyelvére lefordítanák ezt az értekezést, a király és népe joggal panaszkodhatna, hogy tévesen és lekicsinylõ módon mutattam be országukat. 
Az udvari istálló is igen nagy; de azért nagy ritkán van hatszáz lónál több beléje kötve. A ló egytõl-egyig telivér és alig akad köztük, mely húsz méternél alacsonyabb volna.
Mikor a király lóháton sétál, vagy amikor ünnepélyes alkalmakkor hintóba ül, ötszáz lovas ember kíséri. A felvértezett lovak patája alatt megrendül a föld és gyökeret ver az ember lába, mikor a király, fényes testõrsége élén, szédületes sebességgel vágtat el az ember szeme elõtt.
V. Fejezet
Kétségkívül nyugodalmasan és boldogan élhettem volna Brobdingnagban, ha végzetes kicsinységem minduntalan valami nevetséges vagy kellemetlen helyzetbe nem sodort volna. Hogy a szíves olvasó fonák helyzetemrõl némileg fogalmat alkothasson, elmondok majd egy-két efféle balestet és kudarcot.
Glumdalklics sûrûn ellátogatott velem a király kertjébe, egyrészt hogy friss levegõt szívhasson, másrészt meg, hogy a verõfényben a virágok és egyéb növények szépségében és illatában gyönyörködhessék. Engem rendesen skatulyámban vitt le, odalenn aztán szabadon bocsátott, amikor is a kertben kényem-kedvem szerint kóborolhattam.
Egyszer a gonosz törpe, akit már több ízben említettem, nagy titokban utánunk sompolygott. Éppen egy gyümölccsel megrakott törpe almafa alatt álltam, mikor ellenségem odajött és gúnyosan mosolyogva odaállt mellém. A dolog bosszantott és hogy haragomat éreztessem vele, néhány csípõs megjegyzést kockáztattam rá és a törpe fára célozva.
A fennhéjázó és önhitt törpe azonban nagyon rossz néven vette azt a szabadságot, melyet magamnak megengedtem. Még mielõtt felocsúdtam, a gazfickó a fát, melynek árnyékában álltunk, oly erõsen megrázta, hogy az alma nagy robajjal hullott a fejem körül, akárcsak a záporesõ. Lehajoltam, hogy a hordónyi almák legalább ne érjék a fejemet és agyon ne üssenek, de egyik, pedig a legkisebbek közül való volt, valahogy hátba talált. Orra buktam és csaknem elvesztettem az eszméletemet. Más bajom azonban nem lett, és a törpének is megbocsátottak kérésemre, mivelhogy én kezdtem a vitát.
Más alkalommal Glumdalklics a puha pázsitra ültetett és meghagyta szigorúan, hogy míg vissza nem jön, semmi szín alatt se mozduljak ki a helyembõl. Ugyanis társalkodónõje kíséretében egy kis sétára indult a közelfekvõ erdõcskébe.
Hirtelen beborult az ég; a villámok cikáztak és iszonyú dörgés robogott végig az égen. Aztán megeredt a jégesõ és már az elsõ jégdarab akkorát ütött a fejem búbjára, hogy kábultan terültem el a földön. Egymást érték a jégdarabok és egy-kettõre kékre-zöldre verték a hátamat. Menthetetlenül elvesztem volna, ha véletlenül egy puszpángbokor nincsen a közelemben. Négykézláb odamásztam a bokorhoz és a védõ ágak alatt meghúzódtam. Fekve maradtam félig aléltan, amíg az istenítélet el nem húzódott. Tetõtõl talpig tele voltam kék folttal meg daganattal. Teljes tíz napig nyomtam az ágyat.
De nem is csuda, mert itt az egyes jégdarabok körülbelül akkorák, mint nálunk a hat fontos ágyúgolyó. A súlyuk sem igen lesz csekélyebb.
De az elmondottaknál is könnyen nagyobb vészt hozhatott volna rám a most elmondandó esemény. Ennek az esetnek a színhelye is a király kertje volt. Glumdalklics jól elrejtett, magányos és csendes helyre ültetett, ahol nyugodtan és zavartalanul engedhettem át magam a gondolatoknak. Legalább így reméltem. Megkértem Glumdalklicsot, hagyjon magamra. Ezt máskor is meg szokta tenni, mikor át akartam magamat engedni az ártatlan és mégis oly édes ábrándozásnak.
Glumdalklics még nem igen lehetett messze, mikor egyszerre megnyílik elõttem a csalit és elõbukkan belõle az udvari kertész vizslája. Szimatja rávezette a nyomomra. Odajött hozzám, minden teketória nélkül foga közé kapott és velem tüskön-bokron keresztül a gazdájához sietett és mint valami kívánatos prédát letett a gazdája elé. Azután megcsóválta a farkát.
Szerencsére a kutya nagyon jól volt kitanítva és így nemcsak bennem nem tett kárt, de még a ruhámban sem esett a legcsekélyebb hiba.
A kertész megrémült, mikor engem csaknem eszméletlenül ott látott a földön heverve. Óvatosan fölemelt, karjára vett, dédelgetett, megcirógatott és aggódva tudakolta, nem történt-e valami komolyabb bajom.
Megnyugtattam, hogy csak ijedtemben vesztettem el az eszméletemet. A kertész rögtön odavitt a gondozómhoz, aki semmiképpen sem tudta magának megmagyarázni eltûnésemet és már tûvé tett mindent, hogy valahogy rám akadjon.
Útközben a kertész rimánkodott, hogy ne jelentsem õt fel és ne tegyek panaszt a kutyája ellen.
Szívesen megígértem neki, hiszen szegény jóindulattal volt hozzám, de meg ártatlan is volt az egész dologban, meg az én hírnevemnek sem tett volna jót, ha egy ilyen történet napvilágra kerül. A dolog tehát el volt intézve.
Fátyolt vetettünk a kellemetlen eseményre, amelynek nem is lett egyéb következménye mint az, hogy Glumdalklics ezentúl sohse távozott mellõlem és úgy szólva még a szemét sem vette le rólam.
Az elbeszélteken kívül volt nekem még több, de kisebb jelentõségû kalandom.
Így például egyszer, mikor éppen a kertben sétálgattam, lecsapott rám egy héja és bizonyosan el is ragad, ha gyorsan egy tiszafa-sövény alá nem rejtõzöm.
Máskor egy vakondtúrásba estem. Csak üggyel-bajjal tudtam belõle kievickélni, mert már nyakig süppedtem bele. Egy említésre sem méltó hazugsággal mentettem ki magam a ruhám tönkretétele miatt.
Mikor pedig egyszer, drága otthonomról álmodozva, a kertnek lomb árnyékolta ösvényén ballagtam, oly ügyetlenül botlottam bele egy csigaházba, hogy véresre horzsoltam a térdemet.
Bár itt az óriások birodalmában eléggé jól folyt a dolgom, mégis nem egyszer volt okom az elégedetlenkedésre. Így többek között bántotta lelkemet, hogy az ország legapróbb madarai, úgymint a rigók, fülemilék, kendelicék, csízek és ökörszemek semmibe se vettek.
Egy rigó annyira ment szemtelenségében, hogy egy darab kalácsot, melyet éppen el akartam költeni, csõrével kiragadott a kezembõl és ott szemem láttára jóízûen elköltötte.
Amikor foglyul akartam ejteni egyet közülük, még meg is támadtak, és mikor már hegyes csõrükkel ujjaim felé vagdalva, visszavonulásra kényszerítettek, olyan lelki nyugalommal folytatták félbehagyott munkájukat, mintha a világon se volnék. Semmivel sem törõdve szedegették a hernyókat és bogarakat.
Legközelebb tehát jókora husángot vittem magammal a sétára és szilárdul föltettem magamban, hogy a legelsõ szárnyast, mely a szemem elé kerül, irgalom nélkül leütöm. Legelsõnek egy kendelice került elém. Mindjárt meg is támadtam és oly erõvel püföltem, hogy egyszeribe ott terült el élettelenül. Megragadtam nyakánál fogva és diadalmasan hurcoltam magam után, hadd lássa Glumdalklics a hadi zsákmányt.
De fájdalom, ellenségem nem volt halott, csak el volt kábulva. Útközben legnagyobb rémületemre föleszmélt. Hevesen csapkodott a szárnyával, meg akart a karmaival ragadni, szóval megfeszítette egész erejét, hogy valamiképpen kiszabadítsa nyakát a kezem közül. Gondom volt rá, hogy a dühös madarat kellõ távolságra tartsam magamtól, nehogy megsebezhessen. De erõm hovatovább fogyott és már-már megbékültem avval a gondolattal, hogy meg kell válnom a prédától.
És csakis a véletlennek köszönhetem, hogy egy udvari szolgának éppen arra volt az útja. Az ember segítségemre sietett és a garázdálkodó madárnak kitekerte a nyakát. Másnap a királyné egyenes parancsára megsütötték számomra az elejtett vadat.
Akkora volt, mint a jól megtermett hattyú.
A királyné, akinél még mindig nagy kegyben álltam, egy alkalommal észrevette, hogy nagyon szomorú meg levert vagyok. Õ felsége tehát a maga jóságában meg akart vigasztalni és fel akart vidítani. Alighanem ez volt a célja akkor is, mikor egyszer beszélgetés közben megkérdezett, vajon én, aki olyan csudálatos dolgokat tudok elbeszélni hosszú és veszedelmes tengeri utazásaimról, tudok-e az evezõvel és vitorlával bánni és mernék-e hajó kormányzására vállalkozni. Egy kis evezés különben is egészségemnek éppenséggel nem volna ártalmára.
Rögtön készen voltam a válasszal. Kijelentettem, hogy mindkettõhöz nagyon jól értek, mert utazás közben akárhányszor kénytelen voltam a hajósok munkájában, akárcsak a legutolsó matróz, serényen részt venni.
De ebbeli ügyességemnek ebben az országban nem igen vehetem hasznát, mert a legkisebb brobdingnagi csónak is van akkora, mint nálunk a legnagyobb elsõrangú sorhajó. És ha sikerülne is valami kisebbszerû ladikot szerkeszteni, abban sem volna köszönet, mert nem tudna megküzdeni az itteni folyóknak hullámaival.
A királyné erre nyájasan azt mondta, hogy az udvari asztalos az én terveim alapján elkészít nekem egy csónakot, és olyan helyet is talál majd, ahol zavartalanul tudok szórakozni.
Ez az ügyes iparos, kit már többször említettem, megfogadta a tanácsomat és tíz nap alatt elkészült a pompás gondola. Tíz magamféle nagyságú emberke kényelmesen elfért volna benne.
A királyné kimondhatatlanul megörült, hogy a mû olyan tökéletesen sikerült. Rendeletére a hajócskát a kút csatornájában vízre bocsátották, engem pedig mint hajóst azonnal beiktattak új hivatalomba. Nagy volt a gyönyörûségem a hajóban, de nem volt ínyemre a káva, mert olyan szûk volt, hogy nem bírtam tehetségemet a maga teljességében kifejteni és ügyességemet úgy, amint szerettem volna, a fényes környezetnek mentül elõnyösebben bemutatni.
Majd segítünk rajta, szólt a királyné, és még ugyanabban az órában kiadta a parancsot az asztalosnak, hogy készítsen fából olyan vályút, amelynek százötven méter legyen a hossza, harmincöt méter a szélessége és három méter a mélysége. Ezt azután nagy gonddal bekenték kátránnyal, hogy a víz át ne szivárogjon rajta. A kastély egyik elõcsarnokában odaállították a fal mellé és teletöltötték vízzel.
Szorgalmasan gyakoroltam magam a hajózás nemes mûvészetében. De nemcsak nekem tellett benne örömem, hanem a királynénak és udvarhölgyeinek is, akik néha órákig is elnéztek és bámulással adóztak a hajózásban való jártasságomnak és fürgeségemnek.
Ha belefáradtam az evezésbe, felvontam a vitorlákat és odaálltam a kormány mellé, ahonnan a gondolát irányíthattam. A vitorlákat duzzasztó szelet a szíves udvarhölgyek szolgáltatták a legyezõjükkel. Egyszer-másszor megtörtént, hogy az udvarhölgyek otthon feledték a legyezõjüket. Ilyenkor kirendeltek néhány apródot, akiknek aztán tüdõszakadtából kellett fújtatniuk, hogy a szükséges szelet valami módon elõteremtsék. Itt az én hevenyészett tengeremen vígan vitorláztam jobbról balra, vagyis mint a tengerészek mondani szokták „kormányfélrõl tatbalra”.
Mikor beleuntam a tréfába, vagy ha észrevettem, hogy a királyné és udvarhölgyei már megelégelték a látványosságot, bevontam a vitorlákat. Glumdalklics kiemelt a gondolából. A gondolát a medence fölé szegre akasztották, ahol aztán a legközelebbi alkalomig száradt.
Egyszer azonban baleset ért, amely kis híja, mindenkorra el nem vette kedvemet a hajózástól. Egy apród hajómat épen a vízre bocsátotta és Glumdalklics elõzékeny társalkodónéja udvariasan felemelt, hogy a gondolába ültessen. De szerencsétlenségemre nem fogott meg elég jól, kisiklottam a kezébõl és a húsz méternyi magasságból alázuhantam a mélységbe. Bizonyára ízzé-porrá töröm magam, ha véletlenül fenn nem akadok egy gombostûn, amely a társalkodónõ kendõjébe volt tûzve. A tû beleszaladt a nadrágtartóm és az ingem közé s így nem sérültem meg. De ott lebegtem most rovar módjára feltûzve a szédületes magasságban. De Glumdalklics, aki nem vesztette el a higgadtságát, egyszeribe ott termett és kiszabadított kínos helyzetembõl.
Néhány napra rá egészen más természetû, de az imént elmondottnál még veszedelmesebb bajba keveredtem. Egyszer teknõmbe, amint megtöltötték, ami minden harmadnap ismétlõdött, a szolgák egyike - hanyagságból-e vagy talán akarattal, nem merem eldönteni - egy békát bocsátott.
Csak akkor vettem észre, mikor már bent ültem a gondolában, mert addig esze ágában sem volt kvartyogni, vagy ide-oda mozogni. Felbukkant tehát a víz alól és felmászott a hajóm födélzetére. Az állat nagy súlya egészen oldalt billentette hajócskámat: kis híja, hogy fel nem döntötte.
A szemtelen tolakodó eszeveszetten ugrált ide-oda, egy párszor rajtam is átszökött és tetõtõl-talpig bemocskolt utálatos ragadós nyálkájával.
Végre be kellett látnom, hogy ezt a társaságot semmi esetre sem tûrhetem tovább.
Glumdalklicsnak, aki segítségemre sietett, férfias büszkeséggel intettem, hogy ne avatkozzék a dologba. Magam akartam a végére járni.
Annyira összevissza döfködtem az evezõmmel s úgy sarokba szorítottam a mocskos állatot, hogy utoljára is akarva, nem akarva meghátrált és nagy keservesen brekegve visszamenekült a vízbe.
Mind az a veszedelem, amelyeken eddig átestem, merõ gyermekjáték volt ahhoz képest, amellyel most fogok beszámolni. A fõszereplõ benne egy majom, mely a király egyik alsóbbrangú konyhabeliének volt a tulajdona.
Glumdalklicsnak valami sürgõs teendõje akadt a városban. Elutazott tehát; elõbb azonban gondosan rám csukta az ajtót.
A hõség rekkenõ volt, azért a szoba valamennyi ablaka, valamint az én skatulyámon minden ablak és ajtó tárva-nyitva volt.
Nyugodtan ültem az asztalnál, szabad folyást engedve a gondolatnak. Egyszerre csak toppanást hallok. Amint széttekintek, megpillantok egy nagy majmot, amely ide-oda ugrándozott s maga körül kapkodott, mint Bernát a mennykõ után. Megijedtem, nem tagadom, de azért mégis nevettem a majom mókáján. Mikor megpillantotta skatulyámat, nagy óvatosan közeledett feléje, bár a kíváncsiság nagyon bánthatta. Figyelmesen szemlélgette minden oldalról, felemelte, meg-megrázta, ajtaját és ablakait ki-kinyitogatta, majd meg becsukta.
A majom jó ideig játszadozott a házikóval, s mikor azután beleunt, kíváncsi lett a belsejére. Lélekjelenlétem teljesen cserben hagyott, úgy hogy valósággal megdermedve ültem a széken; pedig okosabb lett volna, ha hamarosan az ágy alá vagy valamelyik szekrénybe rejtõzöm.
Véghetetlen elragadtatásában amúgy is torz pofáját ijesztõ módon fintorgatta. Amint beletekintett és megpillantott engem, mindjárt be is dugta az ajtón a kezét. Csak most értem, hogy mit érezhet az apró madárka, mikor a pajkos gyermek bedugja a kezét a kalitka ajtaján és üldözõbe veszi a remegõ állatkát. Egy darabig sikerült a menekülés. A hosszú hajsza vége az volt, hogy megragadott és kabátom szárnyánál fogva tartott, és az ajtón át kivonszolt a házikóból. Óh miért is olyan erõs ez a belföldi selyem, amelybõl kabátom készült!
Most, hogy az átkozott állat megfogott, bal tenyerére ültetett, vigyorgott rám, mint ahogy a dada becézi a pólyás gyermeket. Valahányszor azonban megmoccantam, mindannyiszor - valószínûleg attól tartva, hogy meg akarok szökni - kegyetlenül megszorított. Be kellett látnom, hogy a magam érdekében járok el, ha veszteg maradok és megadással tûröm megmásíthatatlan sorsomat. 
Ki tudja, nem nézett-e valami atyjafiának, akinek a kedvében kell járnia, és jobb kezével cirógatott.
Egyszerre azonban zaj hallatszott az ajtó felõl. Úgy tetszett, mintha fölzártak volna. A majom felriadt. Gyorsan, mint a villám oda ugrott az ablakhoz, kibújt rajta és egy ólom ereszcsövön felkúszva, pár pillanat alatt fenn termett a szomszédos ház födelén. Engem még mindig jobb tappancsában tartott, a többi három kezével pedig gyorsan és ügyesen kapaszkodva menekült tova.
Glumdalklics rémületében nagyot kiáltott, mikor engem a majom markában megpillantott.
Az épületnek abban a szárnyában, ahol Glumdalklics lakott, forrongás támadt. A kétségbeesett lány sorra járta a szobákat és kétségbeesett jajgatásával fellármázta és talpra állította az egész cselédséget. Rövid idõ múlva láttam, mint közelednek az udvari lakájok és egyéb szolgák, hosszú létrákat cipelve. Az udvar csakhamar megtelt emberekkel, akik mindannyian kíváncsian lesték, hogy mit is fog mûvelni a majom. Ez pedig a legnagyobb lelki nyugalommal letelepedett egy kimagasló oromra, engem tovább becézgetett és ringatott, mint valami pólyás babát. Még etetett is. Mindenféle eledelt gyömöszölt a számba. Méghozzá a pofazacskójából kotorta elõ ezt a zagyvalékot. Annyira megundorodtam, hogy sehogy sem akartam ezt az utálatos pépet befogadni és erõsen összeszorítottam az ajkamat. Ezért most a gonosz addig püfölt, míg hangos jajgatásba nem törtem ki, s így önkénytelenül is kitátottam a számat. Ez a jelenet nagyon mulatságos lehetett. Azért nem is vettem zokon az udvaron ácsorgóktól, hogy oly jóízût nevettek. Magam is alighanem nevettem volna, ha máson esik meg a bajom.
Az összeverõdött nép az én pártomra állott és nagy készséggel támogatta a mentésemre irányított kísérleteket, azzal tudniillik, hogy kövekkel hajigálta meg a majmot. Ily módon akarták leszállásra szorítani. De ez a hadi mûvelet hasztalannak bizonyult és csakhamar be is tiltották, mert a kõzápor sokkal inkább engem veszélyeztetett, mint a majmot.
Végre felállították a létrákat és az ostromlók több-több oldalon egyszerre nyomultak föl a háztetõre. Mikor ezt a majom észrevette és többé nem remélhette, hogy három kézen elég gyorsan meg tud majd menekülni az üldözõk elõl, letett egy tetõcserépre, és nagy sietséggel kereket oldott.
Egy világért meg nem mozdultam volna, mert ahogy elvesztem az egyensúlyt, háromszázötven méternyi magasságból lezuhanok az utca kövezetére. Új életre ébredtem, mikor kinyitottam a szememet és megpillantottam Glumdalklics hû szolgáját. A derék jóindulatú fiú a legnagyobb óvatossággal felemelt, a nadrágja zsebébe dugott és szépen lefelé indult a létrán.
Az én kedves anyácskám, aki annyira aggódott miattam, azonnal átvett. Elsõ gondja az volt, hogy kiszedegette számból a kenyérmorzsákat és egyéb ételmaradékokat, melyekkel az az átkozott majom teletömködött. A lány a mûtétet nagy tûvel hajtotta végre. Egész boldog voltam, hogy megint tudtam lélegzeni.
Annyira ki voltam merülve és olyan beteg voltam, de meg a majomnak kézzelfogható gyöngédsége is annyira megviselt, hogy azonnal ágyba kellett feküdnöm. Két álló hétig nyomtam az ágyat.
A király és királyné, valamint az egész udvar nagy részvéttel voltak hozzám. Nem múlt el nap, hogy egészségem után ne tudakozódtak volna.
A gonosz majmot agyonlõtték, azonkívül a király, irántam való tekintetbõl rendeletet bocsátott ki, amelynek értelmében soha többé majmot vagy hasonló állatot a palotában tartani nem volt szabad.
Amint felépültem, meglátogattam a királyt, hogy neki, mint illik, kegyes részvételéért hálás köszönetemet kifejezzem.
A király mosolyogva tudakolta, hogy s mint éreztem magam a háztetõ ormán, mikor a majom karjai közt evickéltem. Aztán meg, hogy miképpen tetszett a majom etetése és hogy a friss levegõ odafenn nem fokozta-e az étvágyamat.
Végre még azt is szerette volna tudni, vajon mitévõ lettem volna, ha ez a kaland otthon az én hazámban esett volna meg velem?
Büszkén felvetettem a fejemet és nagy bátran kivágtam a következõ választ: „Hazámban, fenség, nincsenek majmok és ha néha napján hoznak is egyet-egyet, akkor is csak ritkaságképen mutogatják. Aztán meg ezek olyan kicsinyek, hogy egy tucattal is olyan könnyen végeznék, föltéve, hogy elég vakmerõek volnának, hogy megtámadjanak.
- Egyébként - folyt belõlem szaporán a szó - ez a majom sem tudott volna hatalmába keríteni, ha hirtelen megjelenése annyira meg nem lepett volna, hogy csaknem elveszítettem az eszméletet. Bezzeg, jönne csak most! Karddal fogadnám. Egész életében megemlegetné, még ha tízszer akkora volna is, mint amilyen”.
A király jóízûen nevetett kihívó, harcias fellépésemen és azokon a dacos szavakon, amelyeket az imént elszenvedett sértés megtorlásaként elmondani jónak láttam. Az egész udvar együtt nevetett a királlyal.
Mindennap szolgáltattam az udvarnak valami nevetnivaló történetet: noha Glumdalklics igazán szeretett, mégis pajkosan mindig elmesélte a királynénak azokat az eseményeket, melyekrõl úgy vélte, szórakoztatni fogják õfelségét.
Egyszer Glumdalklics-csal falura rándultunk.
Utunk egy virányos rét mentén vitt bennünket. Egy keskeny ösvény elõtt, amely keresztül hasította a rétet, kiszálltam a kocsiból.
Utamba esett egy kupac marhatrágya. „Átugrom, ha törik, ha szakad” gondoltam magamban, mert hát nem szerettem volna elszalasztani az alkalmat, hogy izomzatom erejének és ügyességemnek próbáját ne adjam.
Több lépésnyi távolságból nekiiramodtam, ugrottam és... belepottyantam a rakás kellõ közepébe. Térdig süppedtem a piszkos kásába; csakhogy éppen ki tudtam belõle vergõdni. Egy lakáj letisztított a zsebkendõjével, de azért a baleset nyoma ott maradt a ruhámon. Anyácskám bezárt a skatulyámba, míg haza nem értünk. Ott az a kellemes meglepetés várakozott rám, hogy a király, királyné, az udvaroncok és udvarhölgyek, de még a szolganép is rajtam köszörülte a nyelvét, a nagy móka megint csak az én rovásomra zajlott.
VI. Fejezet
Egyszer a bizalmas reggeli fogadáskor a királyt épen a borbély keze ügyében találtam. Ahogy megláttam a borotvát, borsódzott a hátam, mert legalább kétszer olyan hosszú volt, mint egy közönséges kasza.
Az ország szokásának megfelelõen a királyt hetente kétszer borotválták.
De amikor a borbély munkáját bevégezve, a félelmes szerszámot ismét belecsúsztatta a tokjába, nekibátorodtam és megkértem a hajmûvészt, engedjen át egy kevéskét a levakart szappan-habból. Erre kiszedtem a habból a király szakállának a maradványait és a szõrcsonkok közül kiválogattam vagy ötven, ujjnyi darabot.
Kerestem azután egy darab elég kemény és szívós fát. Ezt zsebkésemmel megfaragtam és kisimítottam. Azután Glumdalklicstól igen finom varrótût kértem és lehetõleg egyenletes távolságban lyukakat fúrtam a fába.
Ezekbe a lyukakba a legnagyobb pontossággal beleillesztettem a meghegyezett szõrcsonkokat. Ily módon pompás kis fésûre tettem szert.
Más alkalommal megkértem a királyné komornáját, gyûjtse össze számomra a királynénak fésülés közben kihullott haját és ne hányja tûzre, mint eddig. Mikor már meg volt a kellõ mennyiség, elmentem az udvari asztaloshoz és rendeltem nála egy pár széket. Éppen olyanokat, mint aminõk az én bútorzatomhoz tartoztak, de meghagytam, hogy azokat ne párnázza ki. A mester pontosan eljárt a dologban. Mikor azután elkészültek a székek, kivágtam az ülõdeszkák belsejét, a meghagyott perembe pedig lyukakat fúrattam. Ezekbe belefûztem a királyné hajaszálai közül a legvastagabbakat, szabályos fonadékot alkotva belõlük.
Az ily módon készült igen csinos nádszékeket a királynénak átnyújtottam ajándékképpen. Õ felsége ezt a csekély ajándékot nagy örömmel és leereszkedõ köszönettel fogadta és íróasztalába zárta, ahonnan csak hébe-hóba vette elõ. De akkor is csak nagy óvatossággal; és ilyenkor is csak mint valami csodálatos ritkaságot mutogatta.
A megmaradt hajszálakból pici, alig két méter hosszú erszényt készítettem, melynek a királyné arany névvonása szolgált díszül. Ezt a királyné kegyes engedelmével Glumdalklicsnak ajándékoztam.
Ez a kedves kis mûtárgy is méltó föltûnést keltett, bár csak játékszer volt és inkább piperéül szolgált, mert hát gyakorlati hasznát alig lehetett volna venni. Csak nagyon kis összeg fért az erszénybe, ezért inkább csak lányoknak való apróságokat tartott benne.
A király nagy barátja volt a zenének és gyakran rendezett hangversenyeket, amelyeken nekem is mindig jelen kellett lennem. A zaj, melyet a vonós-, a fúvós- és egyéb hangszerek okoztak, olyan fülsiketítõ volt, hogy mikor elsõ ízben voltam jelen efféle hang versenyen, komolyan féltettem a dobhártyámat.
Száz, egyszerre elsütött ágyúnak bömbölése nem rendítheti meg jobban az embert mint a királyi zenészek hangszereibõl kiáramló hangözön.
Lakóhelyemet a terem legtávolabbi zugába állíttattam. Becsuktam ajtót, ablakot, tetejébe még a függönyöket is lebocsátottam. Eme óvóintézkedésekkel sikerült a pokoli zajt némileg tompítani, úgy, hogy a zenét ezentúl már nem találtam oly kellemetlennek, és nem is fárasztott ki annyira, mint annakelõtte.
Én is megtanultam gyermekkoromban úgy, ahogy valamicskét kalimpálni.
Glumdalklics szobájában állt egy hangszer, mely alakját és szerkezetét tekintve, európai zongorához hasonlított, nagyságra nézve persze jóval fölülmúlta. Ezen a hangszeren tanult Glumdalklics zongorázni. Zenetanára hetenkint kétszer oktatta.
Hirtelen az az ötletem támadt, hadd lássa jóságos uram, királyom, hogy mit tudok a muzsikából.
Az eszme életre való, de eléggé vakmerõ is volt, ha meggondoljuk, hogy kinyújtott karokkal is mindössze ötbillentyût voltam képes átfogni. A hangszer hossza húsz méter, minden billentyûje pedig arasznyi széles volt, ezek lenyomása pedig ökölcsapásokkal értek fel, amely módszer túl fárasztó és kevéssé célravezetõ lett volna.
Következõkben foglalom össze, hogy minõ elõkészületeket tétettem az elõadásaimhoz: készíttettem magamnak egy pár gombos végû husángot. Ezeket bevonattam egérbõrrel és elláttattam fogantyúkkal, hogy annál biztosabban forgathassam. Ezekkel a husángokkal vertem a billentyûket, amit puszta kézzel alig bírtam volna megtenni.Aztán meg ezekkel a botokkal messzebbre lehetett nyúlni, ami megkímélt a sok ide-oda ugrálástól. Az egérbõr buroknak az volt a célja, hogy a hangot lágyabbá tegye és a billentyûket megkímélje.
Közvetlenül a zongora elé padot állíttattam. Ez a pad egy és egy harmad méterrel volt alacsonyabb, mint a billentyûzet, de azért elég széles volt, hogy rajta kényelmesen és veszedelem nélkül ide-oda ugrálhassak.
Nagy erõvel és ügyességgel doboltam a hangszeren. Szerencsésen végigjátszottam darabomat anélkül, hogy az ütemet csak egyszer is elvétettem volna. Amint befejeztem az elõadást, mely erõmutatványnak is bátran beillett volna, csak úgy viharzott a tetszés. Pedig ugyancsak tökéletlen volt, amit nyújtottam, mert a dorongokat használva is mindössze csak tizenhat billentyût voltam képes elérni. Így tehát csak a dallamra kellett szorítkoznom, míg a kíséretrõl egészen le kellett mondanom.
VII. Fejezet
Végig éltetett az a remény, hogy még valaha viszontlátom az én édes hazámat. Hogy ebbeli reménységem mi módon valósul majd meg, arról persze nem volt sejtelmem.
Európai hajó megjelenésére nem számíthattam. És ha minden valószínûség ellenére mégis ide találna vetõdni, nem nagy hasznát láttam volna, mert a király szigorú parancsa értelmében a partokon netán mutatkozó bármiféle hajó azonnal elkobzandó.
Bár kegyence voltam mind a királynak, mind a királynénak, dédelgetett játékszere az egész udvarnak, bár mindig barátságosan, sõt szívesen bántak velem, hej azért mégis csak az volt egyetlen és legfõbb óhajtásom, hogy magamfajta emberek között lehessek.
Szerettem volna ismét oly utcákon és mezõkön sétálgatni, ahol nem fenyeget folyton az a veszedelem, hogy valami ügyetlen ember vagy állat eltapos, mint a nyomorult férget.
Sokkal hamarabb menekültem brobdingnagi fogságomból, mint reméltem és sokkal csodálatosabb módon, mint gondoltam volna.
Két év eljárt azóta, hogy az óriások országába vetõdtem. Egyszer a királyi pár elhatározta - szerencsémre - hogy ellátogat az ország belsejébe. De mert a hatalmas uraságok nem akartak tõlem megválni, kiadták a parancsot Glumdalklicsnak, hogy csatlakozzék hozzájuk, persze velem együtt.
Tehát a már fentebb említett utazó-skatulyámba ültettek és megkezdõdött a nagy utazás, amelynek folyamában viszontagságos életemnek újabb fordulójához értem.
Szobácskám az utóbbi idõben tetemes javításon ment keresztül. Hogy a lökéseket kikerüljem, függõágyat tétettem a szobámba. Az ágy négy erõs selyemzsinóron lógott alá a szoba tetejérõl. Ebben himbálództam egész kényelemmel és a rázkódást oly kevéssé éreztem, hogy még akkor is nyugodtan bírtam aludni, mikor a szolga kivette házikómat a kocsiból és lóháton, derekára kötve cipelte.
Hogy friss levegõben hiányt ne szenvedjek, dobozom tetejébe nyílást vágattam, melyet toló ajtóval lehetett tetszés szerint nyitni-zárni.
Egyelõre utazásunk célja, helyesebben elsõ állomásunk egy királyi kéjlak volt, ott valahol Flanfasnik város körül és csak harminckét kilométernyire a tengertõl.
Glumdalkics és én nagyon fáradtak voltunk: nekem csak a náthából jutott ki, de anyácskám, a szegény gyermek annyira el volt csigázva és olyan beteg volt hogy néhány napig ki se mozdult az ágyból.
Mikor már beteltem a kastély szépségével, fölébredt bennem a tenger után való vágyódás. Valami megmagyarázhatatlan belsõ ösztön azt súgta, hogy csupán a tenger hozhat menekülést, ha egyáltalában szó lehet a szabadulásról.
Hogy tehát megvalósíthassam ezt az óhajtást, betegebbnek tetettem magam, mint amilyen valóban voltam, és példálóztam a királyné elõtt, hogy a friss tengeri levegõ igen jó hatással volna egészségemre. Azonnal elõszólítottak egy apródot és megparancsolták neki, hogy vigyen engem a tenger partjára.
Erre elbúcsúztam Glumdalklicstól. Sehogy sem akart távozásomba belenyugodni, és mikor végre nagynehezen beleegyezett, szavamat vette, hogy semmiféle kalandba nem keveredem; hogy magamat semmiféle hiábavaló veszedelemnek ki nem teszem. Mikor utoljára nyújtottam neki kezet, könnyekre fakadt és úgy viselkedett, mintha örökre búcsúznánk egymástól.
Apródom fogta a skatulyámat, derekára csatolta és nagy lassan ballagott velem a tenger partja felé. Félóráig sétálhattunk, mikor célhoz értünk.
Itt rászóltam a gyerekre, hogy tegyen le. Az engedelmes fiú sietve teljesítette parancsomat. Erre kinyitottam az egyik ablakot és gondolatba merülve, vágyakozva tekintettem a nagy messzeségbe.
kissé rosszul éreztem magam, azért elküldtem apródomat azzal az ürüggyel, hogy kissé lepihenek függõ ágyamban.
Lefeküdtem, és az apród távozott, elõbb azonban, hogy még a légvonattól is megóvjon, gondosan becsukta az ablaktáblákat.
Aztán nekiindult madárfészkeket keresni, mert tudnivaló, Brobdingnagban a madártojás nyalánkságszámba ment s igen nagy volt az értéke. Egy darabig utána néztem; láttam, amint ott barangol a sziklák közt, azután behunytam a szememet és mély álomba merültem.
Vagy egy óráig alhattam már, mikor zaj vert fel az álmomból. Úgy, tetszett, mintha a skatulya tetején levõ gyûrût ráncigálnák.
Éreztem, hogy valami láthatatlan erõ felkap és óriási sebességgel tovaragad.
A rázkódás, mely a szekrényt a felemelés következtében érte, akkora volt, hogy az egész alkotmány megrendült. Kis híja, hogy ki nem buktam a függõágyból. Mikor az elsõ rázkódás elmúlt, úgy éreztem, mintha ringatnának, mintha valami nagy erõ növekedõ sebességgel sodorna tova.
Hangosan kiáltottam, hogy álljanak meg. De a parancsnak nem volt foganatja.
Óvatosan fölálltam a függõágyban és kitekintettem az ablakon, de a kék égen és száguldó felhõkön kívül éppenséggel semmit sem láttam.
Hallottam azonban valami tompa csapkodást, ami nem lehetett más, mint valami nagy madár szárnyának a suhogása. Ezzel a szomorú felfedezéssel rögtön tudatára ébredtem az én veszedelmes és reménytelen helyzetemnek. Egy sas ugyanis, amint megpillantotta skatulyámat és benne megszimatolt engem, lecsapott rá, csõrébe kapta a vasgyûrût és fölszállt vele a magasba. Alighanem azzal a szándékkal, hogy amint prédájával elég biztos helyre ér, leejti majd a legközelebbi sziklára a házikómat. A kunyhó ízzé-porrá törik, azután nagyon könnyen lecsúsztat majd a torkán.
Kevéssel ezután még erõsebb szárnycsattogást hallottam, de éreztem egyúttal, hogy házikóm aggasztó módon ingadozik. Hogy hevesen ide-oda ráncigálják; hol jobbra, hol meg balra; hol elõre, hol meg hátrafelé húzogatják.
Mintha erõs lökések idéznék elõ a zajt, s mintha e lökések az engem tovaszállító sasnak szólnának. De azt is észrevettem, hogy bukom a felhõkbõl, függõleges irányban, folyton sebesedõ mozgással. Utoljára már oly szédítõ gyorsasággal, hogy a lélegzetem is elállt.
A rettenetes esés iszonyú csattanással végzõdött. Ezt oly kábító loccsanás követte, hogy úgy éreztem magam, mintha a Niagara zuhatag szakadt volna a nyakamba. Ettõl fogva az esés sebessége csökkent ugyan, de ehelyett mindinkább elhomályosodott körülem a világ, míg végre koromszínû éj borult rám. Majd házikóm ismét felemelkedett és ismét nappali fény váltotta fel az egyiptomi sötétséget.
Semmi kétség, beleestem a tengerbe.
Úgy találtam, hogy skatulyám mintegy másfél méternyire merül bele a vízbe. Ezt részint saját testemnek, részint a poggyásznak, de leginkább a sarokvasaknak és vaspántoknak a súlya okozta.
A vaslemezek, amelyek alul vastagabbak és azért súlyosabbak is voltak, mint felül, szépen egyensúlyban tartották skatulyámat. Ezeknek köszönöm különben azt is, hogy skatulyám lezuhantában ezer meg ezer szilánkra nem robbant szét, mikor beleütõdött a víznek a felületébe.
Lakásom, melyet a véletlen hajónak avatott fel, szerencsére oly rendkívüli pontossággal volt megszerkesztve, alkotó részei olyan szorosan illeszkedtek egymásba, hogy csak nagyon kevés víz juthatott bele a házikómba. Még az ajtók és ablakok is teljes sikerrel állottak ellen a víz nyomásának, amit fõleg annak tulajdonítok, hogy nem jártak sarkokban, hanem rovatékokban kellett õket föl és alá tolni.
Kibújtam tehát a függõágyból és mindjárt hozzáláttam a munkához. Kinyitottam a szobám tetején levõ tolóajtót. Szabad utat engedtem a friss levegõnek, mert olyan fülledt és dohos volt az a kalitkámban, hogy majd megfulladtam.
Fájdalmas érzés fogott el, mikor hû gondozómra, az én kedves anyácskámra, Glumdalklicsra gondoltam, akitõl egy rövid pillanat elválasztott mindörökre.
A magam nyomorúságát nem vettem annyira szívemre, mint az õ bánatát, melyet miattam fog érezni; könnyeit, melyeket értem ontani fog, ha az apród nélkülem érkezik majd vissza.
Be kellett látnom, hogy aligha volt még utazó oly kényes helyzetben, mint én ebben a pillanatban. Minden perc végsõ pusztulással fenyegette furcsa hajócskámat s egyetlen szélroham elég, hogy gyönge házikómat felborítsa; tán egyetlen hullám elég erõs, hogy feneketlen mélységbe sodorja. Evezõ és kormány híjában még csak el sem kerülhetem a netán útba esõ szirteket, melyek vajmi könnyen betörnék az ablakokat. Pedig egyetlen lék gyógyíthatatlan sebet ütne a hajón. Így is közel jár a csodához, hogy a víz már eddig is be nem zúzta az ablakok üvegét. Valószínû, hogy az elõttük levõ rácsozat védte õket és velük együtt megvédett engem is a már-már kikerülhetetlennek látszó végsõ veszedelemtõl.
A víz ugyanis több helyen kezdett beszivárogni a házikómba. Hozzá kellett tehát látnom a rések betöméséhez.
Mikor ezt elvégeztem és magamat errõl az oldalról közvetlen veszedelem ellen eléggé biztosítottam, az volt a törekvésem, hogy valami úton-módon kijussak a házikó tetejére. Innen szabad kilátás nyílt volna a sík tengerre és a történetesen erre vitorlázó hajót könnyen észre vehettem volna. De meg künn a szabad ég alatt a friss levegõn könnyebben elviselhettem volna kétségbeejtõ sorsomat, mint abban a sötét és romlott levegõvel telt ketrecben. Minden erõlködésnek kudarc volt a vége.
De ha még egy-két napig ki is bírnám e veszélyek közepette, semmi sem menthetne meg a nyomorúságos éhenhalástól a hidegben.
Négy órája már, hogy ide-odadobált a tenger, szinte már vártam, melyik pillanat lesz a végsõ.
Emlékezzünk csak vissza, hogy a házikónak abba a falába, ahol nem volt ablak, kampók voltak beleverve. Ezeken szokták keresztül húzni azokat a szíjakat, amelyek segítségével Glumdalklics vagy valamelyik szolga a szekrényt övéhez csatolta.
E kampók körül eleinte kapargálást, utóbb nyikorgó zajt hallottam. Úgy rémlett, mintha valami láthatatlan erõ vonszolná skatulyámat. Megerõsödtem ebben a feltevésemben, mikor az idõnkint meg-megújuló rángatást éreztem. A hajócska oldalt dûlt, a hullámok az ablakok fölé kerültek és lakásom egészen elsötétült.
Bár ezeknek a tapasztalatoknak sehogy sem tudtam magyarázatát adni, mégis a közelgõ szabadulás hírnökeinek tekintettem õket.
Sikerült kicsavaroznom az egyik székemet a padlóból (ahhoz volt rögzítve), nagy nehezen ismét becsavaroztam a padlóba, pontosan a tetõnyílás alá, felmásztam a székre, és a lehetõ legközelebb hajolva a nyíláshoz, torkom szakadtából segítségért kiáltottam az általam beszélt összes nyelven.
Végre zsebkendõmet odakötöttem egy botnak a végébe, kidugtam a tetõ nyílásán és mint valami vészjelt ide-odalóbáltam, hogy a tengerészek észrevegyék, élõlény van a dobozban.
Kiabálásomra és dörömbölésemre nem kaptam választ. Úgy látszik, vészjelemet sem látták meg. De mert a jármû pillanatról pillanatra gyorsuló sebességgel haladt tovább, még most sem tettem le teljesen a reményrõl. Utazhattam így vagy egy óráig, amikor járómûvem nekiütõdött valami kemény tárgynak, nagyot reccsent és erõsen ingadozva visszalökõdött.
Azt hittem, hogy szirtbe ütközött és már Istennek ajánlottam lelkemet.
Rögtön rá zajt hallottam a fejem fölött. Úgy tetszett, mint ha kötelet húztak volna keresztül a skatulya gyûrûjén és mintha a hajót jó magasra emelgetnék.
Újból kiabálásba fogtam, újból kidugtam a vészjelzõ zászlót. Kétségbeesetten integettem vele és egészen rekedté kiabáltam magamat.
Végre a sok kiabálásra megjött a várva-várt válasz. Háromszoros erõs „Éljen!” kiáltás rezegtette meg a levegõt. Csak annak lehet tiszta fogalma arról a megindulásról, amely rajtam erõt vett, aki az enyémhez hasonló bajból menekült.
Fejem fölött nehéz léptek dübörgése hallatszott. Azután megszólalt egy erõs férfihang angol nyelven: „Van-e itt valaki a szekrényben? Ha van, hát szóljon!”
Esedezve kértem az idegeneket, ne késsenek a segítséggel. Értésükre adtam, hogy angol vagyok és hogy balszerencse sodort ebbe a szánalomraméltó helyzetbe.
Kívülrõl újból megszólalt a hang: „Ne féljen, az ön járómûve oda van már erõsítve a hajóhoz. Egyszeribe megjön a hajóács, majd a ládába lyukat fûrészel s ön kibújhat a ketrecbõl.”
„Ugyan ne teketóriázzatok annyit! - felelém - az idõ drága, ne vesztegessük hiába az idõt! Nem kell ide hajóács, nem kell fûrész. Dugja valamelyik az ujját abba a gyûrûbe, amelyik ott van a házikó fedelén, emelje ki a vízbõl és vigye a kapitány szobájába."
Alig fejeztem be mondókámat, tisztán hallottam hogy az emberek nevetnek és egy-egy észrevételükbõl azt sejtettem, hogy bolondnak tartanak.
Közben megérkezett az ács s lyukat fûrészelt a ládába. A nyílás elég nagy volt, hogy keresztül bújhassak rajta. Azután leeresztették a kötéllétrát. Pár perc múlva már ott állottam egy angol háromárbocos fedélzetén, igaz, hogy halálra fáradva és ugyancsak nyomorúságos állapotban.
A hajó népe összesereglett körülem és kérdésekkel ostromolt, de csepp kedvem sem volt a sok kérdésre megfelelni.
Úgy éreztem magam, mintha súlyos álom nehezednék rám és mintha ismét valami törpe nép közé keveredtem volna.
A hajó kapitánya, Wilcocks Tamás úr, egy derék becsületes shropshirei férfiú, észrevette, hogy engem már-már környékez az ájulás, rögtön kiadta a parancsot, hogy lehetõ kímélettel szállítsanak a szobájába. Itt belém erõszakolt egy pohár bort, végül ágyba fektetett, hogy jót aludjam és kipihenjem a kiállott fáradalmakat és szenvedéseket.
De mielõtt álomra hajtottam volna fejemet, a derék ember figyelmébe ajánlottam eddigi tanyámat. Tudtára adtam, hogy egy függõágy, szekrények, asztalok, székek és egyéb bútorok vannak benne, hogy a falazat selyem szövettel van bevonva és hogy az egész belülrõl köröskörül ki van párnázva. Nagyon lekötelezne, mondtam, ha a ládát azonnal a szobájába hozatná.
A jó ember bámulatában rajtam feledte a tekintetét. Azt gondolhatta, hogy a kiállott sok kín és szenvedés elvette az eszemet. De azért megsajnált és megnyugtatásomra megígérte, hogy nyomban intézkedik. Néhány matrózt leküldött a szobámba.
Eközben néhány órát aludtam, de állandóan kísértett az elhagyott vidék képe és újraéltem a veszléyeket.
Nyolc óra tájban - mintegy újjá születve - felébredtem. A kapitány ott ült az ágyam szélén. Nyájasan tudakolta, hogy-mint vagyok és mikor látta, hogy már eléggé összeszedtem magam, meghítt vacsorára.
Minden elfogultság nélkül beszélgettem a kapitánnyal, aki észrevette, hogy nem beszélek õrült módjára. Beszélgetés közben megkérdeztem, hogy mi módon sikerült neki engem a veszedelmes helyzetbõl kiszabadítani.
Hát biz az - mondá - nagyon egyszerû. Éppen dél volt. Szétnéztem a messzelátóval, egyszerre csak megpillantottam az ön furcsa járómûvét, melyet a nagy távolság miatt kezdetben vitorlának néztem. Kétszersültem már fogytán volt. Szerettem volna új készletet beszerezni és a vélt hajó nem nagyon esett ki az utam irányából.
Mikor közelebb értem, észrevettem ugyan, hogy tévedtem, de azért mégis kíváncsi voltam megtudni, hogy mi is az, ami bal útra vezetett. Kiküldtem egy csónakot, hadd bizonyosodjék meg a dologról. A csónak visszatért és embereim megrémülve mesélték, hogy az se nem hajó, se nem más szokásos járómû, hanem deszkákból összetákolt ház.
Kinevettem õket. Természetesen nem adtam hitelt a meséjüknek és magam szálltam a csónakba. Megparancsoltam, hogy embereim hozzanak erõs köteleket magukkal.
Az idõ nyugodt lévén, néhányszor körülhajóztam a házat, megfigyeltem az ablakokat és az elõttük levõ drótrácsot.
Az egyik oldalán, ahonnan nem szûrõdött ki fény,  észrevettem két kampót.
Megparancsoltam, hogy az emberek kössék az istrángokat a kampóhoz és vontassák ezt a nem tudom micsodát a hajónkhoz.
Amint a hajóhoz ért a láda, a tetején levõ gyûrûhöz kötelet erõsítettem. Felvonszoltuk a zsákmányt a fedélzetre.
Végre megpillantottuk a vészjelzõt és meghallottuk az ön kiabálását. Erre intézkedtünk, hogy kiszabadítsuk.
Mikor elhallgatott, megkockáztattam azt a kérdést, hogy nem látott-e õ vagy emberei közül valamelyik két igen nagy madarat abban az idõben, mikor az én házikómat fölfedezték.
- Csakugyan, - felelé, - említette az egyik matróz, hogy látott három sast északnak repülni, de ezek csak olyanok lehettek, mint más sasok, különben több szó esett volna róluk. Hogy a matróz közönséges nagyságúaknak nézte õket, annak a roppant nagy távolság a magyarázata.
Megkérdeztem még a kapitányt, vajon mekkora távolságra lehetünk a szárazföldtõl.
- Számításom szerint, - válaszolt, - legkevesebb nyolcszáz kilométernyire vagyunk a szárazföldtõl.
Váltig erõsítgettem, hogy az országot, ahonnan jövök, a tengerbeesés elõtt két órával hagytam el. Kétségtelen, hogy a kapitány téved.
Ez a nyilatkozat derültségre hangolta a kapitányt, és még megerõsödött abban a hitben, hogy egy kis hiba esett az eszemben. Ezt szépen körülcifrázva, de azért mégis elég világosan, értésemre is adta, mikor ezeket a szavakat intézte hozzám: „Kedves barátom, nem érzi szükségét, hogy ismét megpihenjen egy kissé?"
- Éppenséggel nem, - volt a válaszom. - Elmém teljesen ép, és az ön kellemes társasága, valamint érdekes elbeszélése egészen felvidított.
A kapitány elkomorodott. Fürkészõ tekintetet vetve rám, így szólt: „Ne vegye rossz néven, ha most már igazán hiszem, hogy a sok szenvedés kissé meghibbantotta az elméjét. Azt tartom, hogy ön alighanem rossz fát tett a tûzre, és egy fejedelem parancsára került ebbe a ládába. Nagy bûn terhelheti a lelkét, - és jól megnyomta a szót - önt bizonyosan halálra akarták éheztetni ebben a szekrényben. Szavamra, nem vonom felelõsségre és távol legyen tõlem, hogy önt visszatartsam hajómon, bármi legyen is, amit elkövetett. Megígérem, azonnal, amint az útba esõ elsõ tengeri kikötõbe érünk, partra szállítom.
Engem nem lehet hazudozással falnak állítani. Furcsa beszéde, zavart tekintete, egész magatartása mind, mind igazolják ön irányában táplált gyanúmat.”
A kapitány beszédének hallatára azt gondoltam, hogy legokosabb, ha körülményesen és az igazsághoz híven elbeszélem neki összes élményeimet. Kértem tehát, hogy hallgasson meg figyelemmel. Nyíltan, keresetlen szavakban elmondtam mindent, ami velem Angolországból való elutazásom óta történt.
Jól átgondolt és folyékonyan elmondott elbeszélésem, de még inkább a leplezetlen valónak meggyõzõ ereje eloszlatták a kapitány gyanúját. Csakhamar belátta, hogy szavamban feltétlenül meg lehet bízni és hogy éppenséggel nem vagyok sem eszelõs, sem õrült.
De hogy minden kételyét eloszlassam, megkértem, hozassa szobájába a szekrényeimet.
A zsebembõl elõvettem a kulcsokat és a kapitány jelenlétében egymásután kizártam õket.
- Íme uram, - mondám, - ezt a fésût õ felsége, a brobdingnagi király szakállának csonkjaiból a magam kezével készítettem. Eme másik meg arra való, hogy szakállam kifésüljem vele. Ennek a fogai a királyné egyik körmének szeletjébe vannak beleillesztve.
Itt látja egész gyûjteményét a tûknek, melyek közül a legfinomabb harminc centiméter hosszú; a legnagyobbnak több mint egy méter a hossza. Itt láthatja fullánkjait azoknak a darazsaknak, melyek engem egykor fenyegettek. Itt a királyné hajából néhány fürt. Itt egy aranygyûrû, mellyel engem õ felsége egy alkalommal különös jóindulatának jeléül kitüntetett, és amelyet, miután lehúzta kis ujjáról, mint nyakravalót kanyarított a nyakamba.
Felajánlottam a kapitánynak szíves barátsága viszonzásául, ezt azonban hatérozottan visszautasította.
Íme ez a tyúkszem, melyet egy udvarhölgy lába ujjából sajátkezûleg vágtam ki. Olyan, mint a pogácsaalma és keményebb a bivaly szarvánál.
Végre tessék tudomásul venni, hogy nadrágom egyetlen egérnek a gereznájából készült.
Be kellett érnem azzal, hogy elfogadta egy szolgának a fogát. Tüzetesen szemügyre vette és bekebelezte a ritkaságok gyûjteményébe.
Hálás köszönettel fogadta, sokkal több szót pazarolt rá, mint amennyit egy ilyen csekélység érdemelt.
Ez a fog Glumdalklics egyik szolgájától származott. Az ügyetlen fogorvos tévedésbõl húzta ki.
Mindjárt lefoglaltam, mert teljesen ép és hibátlan volt.
Hosszúsága harmincöt centiméter, átmérõje pedig nyolc centiméter volt.
Egyszerû, de azért mégis érdekes elbeszélésem annyira megtetszett a kapitánynak, hogy a leghízelgõbb szavakkal biztatott, írjam meg otthon haladéktalanul kalandjaim történetét.
Természetesen szabadkoztam. Ki sem fogytam az ellenvetésekbõl. Nevezetesen: hogy nagyon közönséges dolgokról tudnék csak beszámolni; hogy nem vagyok jártas a könyvírás mesterségében; továbbá, hogy tartok tõle, hogy kigúnyolnak és attól, hogy nem adnak majd hitelt a szavamnak..
Amint most szent volt köztünk a béke, a kapitány csodálkozott azon, hogy szokatlanul hangosan beszélek. - A brobdingnagi uraságok, - mondta -, úgy látszik egytõl-egyig siketek voltak.
Korántsem - válaszolám - de vegye figyelembe kapitány úr, hogy nekem abban a csodálatos országban, ha valakivel beszélni akartam, éppen úgy kellett kiabálnom, mintha Angliában magas toronyból akarnék valamelyik ismerõsömmel beszélgetni.
A kapitány nevetve bólintott a fejével, én pedig folytatám: - Különben meg kell vallanom kedves barátom, hogy nagyon megütköztem az ön beszédjén, mikor elõször szólt hozzám. Gyönge suttogásnak véltem, bár nem tagadom, hogy minden szavát tisztán megértettem. Hát még mikor a fedélzetre léptem és megpillantottam azokat az apró emberkéket, akik körülvettek. Mikor gondolatban összemértem õket a brobdingnagi lakosokkal, azt gondoltam, hogy nyomorult törpék társaságába keveredtem.
Hiszen édes magammal is úgy voltam ott. Még a tükörbe se nézhettem anélkül, hogy el ne szomorított volna a magam jelentéktelen volta; annyira véznának és nyomorultnak tûntem fel magam elõtt.
- Most már bevallom, Gulliver úr - felelt a kapitány - nekem már kezdetben föltûnt, hogy mikor asztalnál ültünk, ön mintegy csodálkozva néz mindent és hogy nem ritkán csak nagy erõltetéssel tudja visszafojtani a nevetést, mely már ott játszadozott az ajka körül. Nemcsak különösnek találtam az ön viselkedését, de mindinkább meg is erõsödött bennem a hit, hogy ön az elméjében kissé meg van zavarodva.
- Mi tûrés-tagadás, sokszor nehezemre esett, hogy el ne nevessem magamat - mondám. - Még most is alig tudok ellenállni a nevetésnek, mikor látom az önök sok csecsebecséjét. Ezeket a tálacskákat, tányérkákat, ezeket a parányi késeket és villákat, a dióhéjnyi poharakat és serlegeket, az apró cipócskákat, sonkácskákat, amelyekbõl hármat-négyet lehetne egy harapásra bekapni.
Mikor már-már az elefántból is egeret csináltam, egészen megfeledkeztem róla, hogy a királyné számomra parányi kis evõkészletet csináltatott. Olyannyira, hogy nem is gondoltam a magam kicsiny voltára, mint ahogy a legtöbb ember nem gondol a maga hibájára, és magamat, midõn megint visszakerültem a magamfajta emberek közé, valóságos brobdingnagi óriásnak képzeltem.
A kapitány ki akart nagyzási hóbortomból ábrándítani és így szólt: „Önnek is, mint a közmondás mondja, nagyobb a szeme, mint a hasa. Én úgy találom, hogy önnek sincs valami óriási étvágya, pedig eléggé izgalmas volt az utazása és ugyancsak jó ideig koplalt. Nem adnám egy vak lóért, ha láthattam volna, mint viszi az a bizonyos sas önt házastul és hogy pottyantja a legalkalmasabb pillanatban a tengerbe.” A kapitány jóízût nevetett, szinte kicsordult a könnye. Óvakodtam jó kedvét oktalan érzékenykedéssel megrontani.
Mikor barátom a tengerbõl kihalászott, éppen hazatérõben volt Tongkingból. Hajója akkor a szélesség huszonnegyedik, a hosszúság száznegyvenharmadik foka alatt idõzött; akarata ellenére, mert a tartós szélviharok szeszélye sodorta oda.
Két nappal késõbb, hogy a fedélzetre kerültem, bele jutottunk a passzátszelek irányába. Nyolc kilométernyire dél felé vitorláztunk és kikötöttünk Új-Hollandiában. Azután nyugat-dél-nyugat felé vettük utunkat és megkerültük a Jóreménység fokát.
További utunk szerencsés volt.
A kapitány több helyen kikötött, s mindannyiszor meghítt, szálljak vele partra. De a magam kárán okulva, feltettem magamban, hogy pillanatra sem hagyom el a hajót mindaddig, amíg csak Angliába nem érünk és hazai partra nem szállhatok. 1706. június hó 3-án horgonyt vetettünk, kilenc hónappal megmenekülésem után.
Hálás szavakkal köszöntem meg vendégszeretõ gazdám szívességét és szeretetreméltóságát. Foglalónak fölajánlottam összes cók-mókomat, amíg a szállításomért járó árt meg tudom majd fizetni. De a kapitány nagylelkûen visszautasította ajánlatomat.
Nem is zaklattam tovább, megöleltem és elbúcsúztam tõle. Búcsúzáskor lelkére kötöttem, hogy mihamarabb tisztelje meg házamat látogatásával.
Azon az öt shillingen, melyeket szintén jóakaró barátom kölcsönzött, lovat és vezetõt béreltem és azután jókedvûen poroszkáltam kedveseim otthona felé.
Mikor a városba értem és megláttam itt a házakat, utcákat, az embereket, állatokat és fákat, egészen komolyan azt hittem, hogy megint Liliputban vagyok..
Mindig féltem, hogy eltaposom ezeket az emberkéket, akik körülem botorkálnak, vagy hogy egyéb kárt teszek bennük. Néha ijedtemben nagyot kiáltottam és nyersen rájuk szóltam, hogy miért nem térnek ki az utamból. De ennek majd hogy meg nem adtam az árát. Kevés híja volt, hogy alaposan el nem páholtak.
Haza érve, nem találtam rá az ajtóra, szolgámnak kellett oda vezetni. Mikor átléptem a küszöböt, meghajoltam, mert attól tartottam, hogy beleütöm a fejemet a szemöldökfába.
Szegény feleségem felém szaladt. Nyakamba akart borulni, hogy megöleljen, én azonban lehajoltam egész a térdéig, mert azt gondoltam, hogy különben nem éri el az ajkamat.
Lánykám, egy nyolc éves kedves gyermek, térden állva kérte az atyai áldást. Eleinte nem is vettem észre, de mikor ráesett a tekintetem, fölemeltem és a tenyeremre akartam ültetni, úgy mint azt ennekelõtte Glumdalklics és mások Brobdingnagban velem megtették.
Földijeimre, családomra és cselédségemre csakúgy fölülrõl néztem alá, mintha én óriás, õk pedig mindannyian törpék volnának.
Feleségemre ráfogtam, hogy fukar lett, hogy még a legszükségesebb táplálékot is megvonja magától és gyermekeitõl, hogy úgy összeszáradtak, mint az aszalt szilva.
Ezeknek és hasonló beszédeknek, valamint egész hóbortos és csudálatos magamtartásának az lett a következménye, hogy szülõvárosomban komolyan híre ment, hogy megõrültem.
Sok idõmbe és nagy fáradságomba került, míg meg tudtam gyõzni az embereket, hogy eszemnek nincsen semmi hibája. Feleségem ünnepélyesen megfogadta, hogy soha többé bele nem egyezik abba, hogy valaha még hajóra szálljak és tengeri útra keljek.
Ezzel zárom utazásaim második részét.
