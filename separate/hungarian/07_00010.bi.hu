TÖRTÉNELEM
POLITIKA
Az elsõ Habsburg a magyar trónon
Zsigmond német-római császár, magyar és cseh király 1437 végén fiú utód nélkül halt meg.
Örökösök nélküli halála esetére még 1402-ben IV. Albert osztrák herceget jelölte a magyar trónra, a herceg halála után pedig fiát, V. Albertet; ezért a király egyetlen lányát, Erzsébetet Albert kapta feleségül.
Zsigmond tekintélye még halála után is elegendõ volt akarata teljesüléséhez.
A királyi tanács nem egészen két héttel az uralkodó halála után megválasztotta Albertet, aki e néven az elsõ volt a magyar trónon.
A következõ év közepére I. Albert kezén tekintélyes közép-európai birodalom jött létre: övé volt Magyarországon kívül Csehország és Ausztria, német-római királynak is megválasztották.
A választási feltételek azonban már jelezték, hogy Magyarország politikai rendszerében változás történt.
Albertnek meg kellett ígérnie, hogy a királyság bevételeit csak a fõpapok és a bárók megkérdezésével használja fel, az ország fõ tisztségviselõinek kinevezéséhez kikéri véleményüket, valamint felhagy Zsigmond "káros újításainak" folytatásával, melyek közül külön is kiemelték a megüresedett egyházi jövedelmek lefoglalását.
A feltételek a királyi tanácsban képviselt elsõ két rend, a fõpapok és a bárók érdekeit fejezték ki, céljuk az volt, hogy a zsigmondi központosított királyi hatalmat visszaszorítsák.
Albert király 1438 tavaszán egy évre külföldre utazott.
A magyarországi ügyeket részben a királyné intézte, aki szinte társuralkodóként állt férje mellett, részben pedig a királyi tanács néhány tagja közül erre a posztra emelt vikáriusok.
Az ország közvéleményében - ami az idõ tájt a köznemesség véleményét jelentette - a király távolléte alatt gyökeres fordulat állt be.
1438 nyarán és õszén a török hadak akadálytalanul törtek be Erdélybe, és elõbb a Szászföldet, majd a Székelyföldet pusztították végig több ezer rabot hurcolva magukkal.
A köznemesek ezért az ország dolgait elhanyagoló idegen királyt és tanácsosait hibáztatták.
A király 1439 májusában Budára országgyûlést hívott össze.
Amíg az országgyûlési követek tanácskoztak, a városban zavargások törtek ki.
A városvezetést kezükben tartó német kereskedõk, akik a királyi kamara egyes jövedelmeit is bérelték, nem akarták megosztani hatalmukat a gazdag magyar polgárokkal, sõt szervezkedésük vezetõjét, egy ötvöst titokban meggyilkoltatták.
Tettük kitudódása után a magyarok a németek házait feldúlták, üzleteiket kirabolták.
Ezután Buda bírája egyik évben a magyar, a másikban a németek közül került ki, a tanács tagjait felerészben az egyik, felerészben a másik nemzetiség tagjai adták.
Hasonló berendezkedés alakult ki Kolozsvárott is.
Az idegenellenes hangulat az országgyûlésen megalkotott törvényekre is hatást gyakorolt.
Megtiltották a külföldiek hivatalviselését, az ország jövedelmeit sem lehetett nekik átadni.
A választási feltételeket oly módon alakították át, hogy mostantól a köznemesség is beleszólást nyert az ország ügyeibe.
Az ország és a határok védelme a király feladata lett, a nemesek ennek költségeit nem voltak kötelesek megfizetni.
Megerõsítették az Aranybulla rendelkezését, hogy az országhatárokon túl a nemeseknek nem kell hadakozniuk.
E törvényekkel Magyarországon kezdetét vette a rendek és a király közös uralma: a rendiség.
Albertnek nem esett nehezére elfogadni e cikkelyeket, Ausztriában ugyanis már korábban a rendek beleszólásával kormányzott.
Az országgyûlés után a király a török ellen, a déli határokhoz vonult.
A nehezen gyülekezõ csapatok csak arra voltak elegendõk, hogy megakadályozzák az újabb török betörést.
A szerb despota székhelyének, Szendrõnek bevételét azonban tétlenül szemlélték, majd amikor a táborban vérhas ütött ki, visszavonultak.
A járványt az uralkodó is megkapta, amely októberben végzett vele.
A királyné ekkor már állapotos volt.
Halálos ágyán Albert végrendeletet készített.
Arra az esetre, ha születendõ gyermeke fiú lenne, melléje gyámul Erzsébetet és a Habsburg-ház legidõsebb tagját rendelte.
Országainak vezetését egy közös tanácsra kívánta bízni, jövedelmeiket is közösen akarta kezeltetni.
A végrendelet kívánalmai papíron maradtak, a közös kormányzás és a bevételek összevont kezelése pedig évszázadok múlva is megvalósíthatatlan elképzelésnek bizonyult a Habsburg-országokban.
A zavaros idõk és V. László uralkodása
A magyar rendek a tizenöt éves energikus lengyel uralkodót, a Jagelló-dinasztia tagját, Ulászlót választották magyar királynak.
Erzsébet királyné a visegrádi várból kalandos úton ellopatta a Szent Koronát, majd az apja halála után született, Utószülöttnek nevezett hathetes V. Lászlót megkoronáztatta.
A koronázás formailag a magyar szokásjog mindhárom elõírásának megfelelt: a Szent Koronával, Székesfehérvárott és az esztergomi érsek közremûködésével zajlott le.
A Magyarországra érkezett I. Ulászló elõl a királyné és kísérete Nyugat-Magyarországra menekült, az ifjú király pedig Szent István fejereklyetartójának koronájával koronáztatta meg magát.
Az ország két táborra szakadt: Erzsébet és a csecsemõkirály, valamint I. Ulászló pártján állókra.
Az elkövetkezendõ másfél évtizedet a kortársak zavaros idõknek nevezték.
Ez alatt az idõ alatt Magyarországon - általában a téli hónapokra kötött fegyverszüneteket nem számítva - polgárháború dúlt.
Az erõszakos birtokfoglalásokat politikai állásfoglalásként lehetett feltüntetni, így egész uradalmak cseréltek hosszú idõre, nem ritkán örökre gazdát.
Az elfoglalt javak visszaadásáról szóló törvényeket nem hajtották végre.
A királyné a Felvidékre Jan Giskra vezetésével cseh zsoldoscsapatokat hívott be, akik jó két évtizeden át tartották magukat.
Giskra a királyné felhatalmazásából használta az ottani bányák jövedelmeit, adót szedett, megszállta a királyi várakat, az Ulászló-pártiak várait pedig elfoglalta.
A Habsburg-párt másik jelentõs bázisa Szlavónia volt, ahol Cillei Ulrik tartotta kezében a hatalmat.
A Dunántúl azonban 1441 elején I. Ulászló kezére került.
Ekkor vált belpolitikailag jelentõs személlyé Hunyadi János, aki Újlaki Miklóssal együtt szorította ki ebbõl az országrészbõl az Erzsébet-pártiakat.
Erzsébet szorult helyzetében a koronát és gyermekét átadta Frigyes stájer hercegnek, akit idõközben német-római királynak választottak.
Újlaki és családjának egykori familiárisa, a nagyratörõ Hunyadi János 1441 februárjában együtt lettek erdélyi vajdák, így I. Ulászló hatalma ott is véglegessé vált.
A király uralmát a törökellenes és a belsõ harcok töltötték ki.
Hatalmát a rendek megkérdezésével gyakorolta, csak utolsó évében, 1444-ben kísérelte meg a királyi hatalom elveszett tekintélyének visszaszerzését.
A várnai csatatéren elesett királynak azonban nem maradt ideje terve megvalósítására.
Magyarországon még hónapokkal a várnai csata után is bíztak I. Ulászló visszatérésében.
Az ország kormányzatát 1445-ben az országtanácsra bízták, a belsõ béke fenntartását pedig hét fõkapitányra, akik közé egy Habsburg-párti is bekerült.
A magyar rendek V. Lászlót azonban csak úgy voltak hajlandók királyuknak elismerni, ha III. Frigyes a gyermeket és a Szent Koronát átadja nekik, ezt azonban Frigyes megtagadta.
A polgárháború folytatódott.
1446 pünkösdjén a többségükben egykori Ulászló-párti fõurak, a Habsburg-pártiak hallgatólagos beleegyezésével V. László kiskorúsága idejére Hunyadi Jánost választották meg kormányzóvá.
A kormányzóválasztáson Giskra és Cillei nem jelentek meg.
Az ellenük folyó hadmûveletek csekély sikerrel folytatódtak, háborús volt a viszony III. Frigyessel is.
A bárók család- és birtokpolitikájuk összehangolása céljából szövetségeket, ún. ligákat kötöttek egymással.
Ausztria, Csehország és Magyarország V. László jogara alatt formálisan perszonáluniót alkotott.
1452-ben a három ország rendjeinek együttes fellépésének eredményeként III. Frigyes elbocsájtotta gyámsága alól az ifjú uralkodót és átadta Cillei Ulriknak, a koronát azonban magánál tartotta.
1453 januárjában Hunyadi János lemondott a kormányzóságról, a kezén levõ királyi várakat azonban mint az ország fõkapitánya megtartotta.
A belháború véget ért, a zavaros idõk során megszerzett hatalmukról és birtokaikról a bárók azonban nem mondtak le, különösen Hunyadi és Cillei rivalizálása folytatódott.
Amikor a nándorfehérvári gyõzelem után meghalt Hunyadi János, az országos fõkapitányságot Cillei kapta meg.
V. László visszakövetelte a még mindig a Hunyadi-család kezén levõ királyi várakat.
A család élén álló nagyobbik fiú, Hunyadi László azonban errõl hallani sem akart, és a Nándorfehérvárra tárgyalási szándékkal érkezõ király jelenlétében familiárisaival legyilkoltatta Cilleit, magát pedig országos fõkapitánnyá neveztette ki.
1457 tavaszán a király elfogatta Hunyadi Lászlót, valamint öccsét, Mátyást és több vezetõ familiárisukat.
Lászlót hûtlenségért kivégezték.
A Hunyadiak hatalma azonban nem roppant meg.
A kormányzó özvegye, Szilágyi Erzsébet és sógora Szilágyi Mihály bízva a familiárisok erejében, nem adta fel a várakat, a polgárháború újra elkezdõdött.
V. László fogolyként magával vitte Prágába Mátyást.
Mivel a Hunyadi-birtokok elleni hadjárat sikertelenül végzõdött, ezért a fõurak béketárgyalásokba kezdtek, a tárgyalások kimenetelét meggyorsította V. László halála.
A gyermektelen uralkodó elhunyta véget vetett a Habsburg-dinasztia elsõ magyarországi uralmának.
Hunyadi Mátyás
Hunyadi Mátyás 1458-ban tizenöt esztendõs lehetett.
Pártjának hívei egyrészt a cseh helytartóval, másrészt a magyar fõurakkal kezdtek tárgyalásokat arról, hogy elismertessék magyar királynak.
A külön-külön folyó tárgyalások során két házasságban is megegyeztek: az egyik változat szerint Mátyás a leghatalmasabb báró, Garai László nádor lányát, Annát vette volna feleségül, a másik értelmében Podjebrád György lányát, Katalint.
A Szilágyi által vezetett Hunyadi-párt nyomására a pesti országgyûlés Mátyást királlyá választotta, melléje öt évi idõtartamra Szilágyi Mihályt rendelte kormányzóul.
A Mátyást királlyá választó országgyûlés végzései a zavaros idõkben különösen megerõsödött rendek akaratát fejezték ki.
A hazafelé tartó választott király a határon eljegyezte Podjebrád Katalint, majd uralkodása elsõ esztendejében fontos személycseréket hajtott végre: Garai Lászlót a nádori tisztségben Guti Ország Mihállyal cserélte le, aki ezután haláláig volt nádor.
Szilágyi Mihály lemondott hivataláról, majd miután ligára lépett Garaival és Újlakival a király ellen, börtönbe vetették.
A hatalomból kiesett fõurak, összesen 25-en, 1459. február 17-én Németújváron királlyá választották III. Frigyes császárt.
Mátyás a szervezkedésrõl már korábban tudott, ezért egy héttel Frigyes megválasztása elõtt az ország báróinak és fõpapjainak nagyobb részétõl hûségnyilatkozatot kért, majd az összeesküvõk felett katonai gyõzelmet aratott.
A császár magyar királlyá választása ekkor nem jelentett komoly veszélyt Hunyadi királyságára, a késõbbi események szempontjából azonban fontos lett.
Frigyes ettõl kezdve viselte a magyar királyi címet, és ez a választás alapozta meg a Habsburg-dinasztia Magyarország feletti jogigényét.
Mátyás uralkodásának elsõ szakasza 1464-ig, koronázásáig tartott.
Ekkor fõ törekvése az volt, hogy hatalma törvényességének kellékét, a Szent Koronát megszerezze, Frigyest a magyar királyi igényrõl visszalépésre kényszerítse, és az ország teljes egésze felett biztosítsa hatalmát.
Hadjáratokat indított Frigyes ellen; 1461 nyarán pedig elõbb a király, majd Szapolyai Imre parancsnoksága alatt megkezdõdött a felvidéki cseh uralom felszámolása, ami 1462 tavaszára Giskra meghódolásával befejezõdött.
1463-ban Bécsújhelyen III. Frigyes és Hunyadi Mátyás békét kötöttek.
Frigyes a Szent Koronát és Sopron városát 80 ezer forintért visszaadta Mátyásnak, akit fiává fogadott, egyben ígéretet tett neki, hogy segíti törökellenes hadjárataiban.
A császár megtartott néhány határ menti várat, használhatta a magyar királyi címet.
Abban az esetben, ha Mátyás törvényes utód nélkül halna meg, Frigyes vagy utódai öröklik a magyar trónt.
A koronázásra a bosnyák hadjárat miatt csak 1464-ben került sor.
A koronázás után azonnal megkezdõdött az államigazgatás átfogó reformja.
Az új adórendszer miatt 1467-ben Erdélyben lázadás tört ki a király ellen.
Mátyás a felkelést leverte, a fõvezéreknek megkegyelmezett, néhány köznemesi résztvevõ azonban fejét és jószágát vesztette.
A pápa 1466-ban trónfosztottnak nyilvánította a huszita Podjebrád Györgyöt.
Mátyás elérkezettnek látta az idõt, hogy immár régi szokás szerint több országot egyesítsen jogara alatt.
1468-ban hadat üzent az Ausztriát pusztító Podjebrád Viktorinnak, a cseh király fiának.
A cseh korona országai közül Morvaország, Szilézia és Lausitz mindig is megmaradt katolikusnak, az itteni rendek és a cseh katolikus kisebbség Mátyásnak ajánlották fel a cseh koronát.
1469-ben a morvaországi Olmücben megválasztották Mátyást cseh királynak, aki ettõl kezdve élete végéig viselte a cseh királyi címet.
Mátyás a cseh korona országainak kétharmadát tartotta uralma alatt, Csehországot azonban nem tudta meghódítani.
A lengyelekkel a cseh kérdés miatt vált ellenségessé a viszony.
Amikor 1471-ben meghalt Podjebrád György, a cseh rendek IV. Kázmár lengyel király fiát, Ulászlót választották meg cseh királynak.
A Jagelló-dinasztia még ebben az évben igényt formált a magyar koronára is.
A király távollétében számos magyar fõúr Vitéz János esztergomi érsek, a Hunyadi-család egyik legrégibb támogatója vezetésével összeesküvést szõtt Mátyás ellen.
A szervezkedés okát a kortársak az elõkelõk mellõzésében, a nagy adóterhekben, az egyházi jövedelmek lefoglalásában látták.
Az összeesküvõk a koronát a lengyel király fiának, Kázmér hercegnek ajánlották fel.
Mátyás, akárcsak 1459-ben, elõször híveitõl hûségnyilatkozatot kért, majd felkészült az ország védelmére.
Kázmér lengyel hadai csúfos kudarcot vallottak Magyarországon.
Vitéz János fogságban halt meg, Janus Pannonius pécsi püspököt menekülés közben érte a halál.
Az összeesküvés résztvevõinek nagyobbik része idõvel kegyelmet nyert, az ezúttal hûségesnek bizonyult Újlaki Miklós pedig jutalmul bosnyák király lett.
A lengyelekkel csak 1474-ben kötötték meg a békét, azonban az sem volt sokáig tartós: Szilézia birtoklásáért kiújult a háború.
A cseh királyságért - amely a Német-Római Birodalom hûbére volt - harc kezdõdött III. Frigyessel.
Frigyes császár 1477-ben Ulászlót iktatta be a cseh királyságba, azonban a magyar hadisikerek után még ebben az évben Mátyásnak adta a cseh hûbért.
Gyakorlati következménye azonban nem lett, mert - habár választófejedelmek voltak - egyiküket sem hívták meg a birodalmi gyûlésre.
Ulászló és Mátyás 1479-ben Olmücben békét kötött: mindketten viselhették a cseh királyi címet, Morvaországot, Sziléziát és Lausitzot Ulászló csak Mátyás halála után válthatta magához.
Miután a Jagellókkal való viszonyát normalizálta, Mátyás Habsburgok ellen fordult.
A cél a gazdag Ausztria és Stájerország meghódítása volt.
Bécs 1485-ös bevételével Mátyás szinte teljes Alsó-Ausztriát megszerezte, 1487-tõl felvette az Ausztria hercege címet.
Magyarországon az 1485 végén tartott országgyûlésen a rendeknek kisebb kedvezményeket adott, bírósági reformjaival pedig tovább építette a központosított államot.
Albert, I. Ulászló, V. László és Mátyás idején Magyarország királya más országokban is uralkodott.
Modern értelemben vett birodalmak azonban nem jöttek létre, az országokat továbbra is külön kormányozták, erre a helybeli rendek is gondosan ügyeltek.
Mátyás, aki Magyarországon szigorú központosító politikát folytatott, Morvaországban és Ausztriában a rendekkel jóval engedékenyebb volt, Sziléziában azonban keménykezû uralkodónak bizonyult.
A Hunyadi-család nem tudott dinasztiát alapítani.
Mátyás 1474-ben megbízottai útján házasságot kötött Aragóniai Beatrixszal, a nápolyi király lányával.
A házasság gyermektelen maradt, ezért a király utolsó éveinek szinte minden politikai erõfeszítése arra irányult, hogy az udvarban nevelt törvénytelen gyermeke, Corvin János számára biztosítsa az öröklést.
A kiszemelt trónörökös megkapta a hatalmas Hunyadi-birtokokat, övé lettek a hûtlenség vagy más módon a király kezére háramlott jószágok is, várai élére Mátyás megbízható hívei kerültek.
Corvin János a hunyadi grófság mellé az addig ismeretlen liptói hercegi címet is megkapta.
A Jagelló-kor
Mátyás diplomáciai úton nem tudta a herceg trónöröklési jogát elismertetni, ezért halálos ágyán megeskette a környezetében lévõ fõurakat, hogy Corvin János trónöröklését támogatják.
1490 májusában a Rákos-mezõn kilenc-tízezer nemes gyûlt össze a királyválasztó országgyûlésre, másfél évtizedes távolmaradás után a városok követei is képviseltették magukat.
A mátyási örökségért négyen versengtek: Corvin János, Miksa német-római király, valamint két Jagelló-házbeli testvér: Ulászló cseh király és öccse, János Albert herceg.
Két elvárásnak kellett megfelelniük: szakítaniuk kellett a mátyási belpolitikával és a török elleni hathatósabb védelem érdekében biztosítaniuk kellett valamilyen más országgal való kapcsolatot.
Miksa, aki ezekben a hónapokban vált Tirol urává is, az 1463-as szerzõdés öröklési rendelkezésére hivatkozott.
Támogatója azonban nem sok akadt, mert a magyar rendek a legyõzött Ausztria képviselõjét látták benne; másrészt nem nézték jó szemmel, hogy királyválasztó jogukkal szemben az öröklésre alapozza igényét, s attól is tartottak, hogy nyugati érdekeltségei túlságosan lekötik figyelmét.
János Albert különösen a köznemesség körében volt népszerû korábbi, a tatárokkal szemben elért hadisikerei miatt, õt támogatta apja, IV. Kázmér lengyel király is.
A köznemesek kikiáltották János Albertet királlyá, azonban az országgyûlés végét nem várták meg, a közeledõ aratási munkák miatt nagy részük hazament.
Az Ulászló-párt fegyveres erõvel számolt le Corvin Jánossal.
A királyi kincstárral együtt délvidéki párthíveihez vonuló herceg kíséretét a Tolna megyei Csont-mezõn Kinizsi Pál és Báthori István erdélyi vajda verte szét.
A morva határszél közelében, a Pozsony megyei Farkashidán fogadta el Ulászló a választási feltételeket.
Ígéretet tett arra, hogy véget vet Mátyás káros újításainak és az egyforintos adó beszedésének.
A feltételek nem sokban különböztek Albert vagy Mátyás trónra léptekor tett ígéreteitõl, megfeleltek az európai rendiség általános követeléseinek, II. Ulászló azonban többé-kevésbé be is tartotta õket.
II. Ulászló Corvinnal megegyezett, a másik két trónkövetelõ azonban uralkodásának elsõ esztendeje alatt még sok gondot okozott neki.
János Albert lengyel csapatai elfoglalták Eperjest, és Kassát ostromolták.
Ausztriában, Stájerországban, Karintiában az õsz elejére megszûnt a magyar uralom, Miksa pedig ellenállás nélkül vonult végig a Dunántúlon, 1490 novemberében Székesfehérvárt is bevette.
Ulászló még az év végén megindította offenzíváját az ország megszerzésére.
Elõször az öccsét szorította ki az országból, aki ugyan 1491 második felében még egyszer visszatért, ekkor azonban végleges vereséget szenvedett.
Miksa fizetetlen zsoldosai lassan felmorzsolódtak, 1491 nyarán feladták Székesfehérvárt.
Ulászlónak még arra is maradt ereje, hogy a török ellen Boszniában fellépjen.
Uralma biztosítása érdekében novemberben Pozsonyban békét kötött Miksával.
Ebben megújították az 1463-as szerzõdést, Miksa megtarthatta a magyar királyi címet, az ország bárói esküt tettek örökösödési jogainak tiszteletben tartására.
A pozsonyi béke további rendelkezései szerint ha II. Ulászló törvényes fiú utód nélkül halna meg, akkor Magyar- és Csehországot a Habsburgok öröklik; ezen kívül Ulászló visszaadta a még kezén lévõ ausztriai várakat.
Ezután Ulászló uralkodásának békeévei következtek.
Ha a király Csehországban tartózkodott, akkor a nádorok mint helytartók vezették helyette az országot.
A rendek beleszólása az ország ügyeibe mindennapossá vált.
1498-tól a királyi tanácsba állandó köznemesi ülnököket választottak, a pénzügyigazgatásban - amely eddig kizárólag a király hatásköre volt - megpróbálták a királyi és az országos bevételek szétválasztását, néha külön rendi kincstartót rendeltek a királyi mellé.
A Jagellók folytatták Mátyás török politikáját.
Néhány megszakítástól eltekintve 1495-tõl 1520-ig békeállapot volt érvényben.
A gyakorlatban a déli határvidéken állóháború folyt, mely folyamatosan gyengítette a középkori Magyarország gazdaságilag legfejlettebb vidékét, a Szerémséget.
Ulászló örökségének ügye akkor rendezõdött, amikor Candale-i Annával való házasságából két gyermeke született: Anna és Lajos.
A köznemesi rend vezéreszméje a nemzeti politika volt.
Lajos születése elõtt, az 1505-ös országgyûlésen kimondták, hogy abban az esetben, ha Ulászlónak nem lenne fia, csak magyar királyt választanak.
A nemzeti királyság elvének meghirdetése a Habsburgok ellen irányult.
Ulászló a késõbb "rákosi végzés" néven elhíresült határozatot nem erõsítette meg, sõt hatálytalanítására 1506-ban Miksával megkötötte a Habsburg-Jagelló örökösödési szerzõdést.
Ennek értelmében ha fia születnék, az elveszi Miksa unokáját, Máriát, leányát pedig a másik unoka, Ferdinánd veszi nõül.
Mivel II. Ulászló korábban agyvérzést kapott, ezért kikötötték, hogy halála esetén gyermekei gyámja Miksa lesz, fiúörökös nélküli halála esetén pedig a Habsburgok öröklik a trónt.
1515-ben Bécsben I. Zsigmond lengyel király, II. Ulászló és Miksa megerõsítették az egyezséget, Lajos gyámja Miksa és Zsigmond lett, pár nap múlva a bécsi Stephansdomban megtartották a kettõs eljegyzést.
1514-ben zajlott le a magyar történelem legnagyobb parasztfelkelése, a Dózsa-féle parasztháború.
Az elõzõ évben X. Leó pápa törökellenes keresztes hadjáratot hirdetett.
A hadjárat pápai megbízottja, legátusa Bakócz Tamás bíboros volt.
A keresztes had szervezését obszerváns ferencesek végezték, amikor a hadjárat parasztháborúvá alakult, akkor is õk szolgáltatták ideológiáját.
A kijelölt táborokba elsõsorban jobbágyok gyûltek össze, a sereg vezényletét egy végvári tisztre, a székely származású Dózsa Györgyre bízták.
Amikor a gyülekezõ hadak a kor szokásainál is nagyobb méretû fosztogatásokba kezdtek, május végén a toborzást megszüntették, majd a keresztes hadjáratot leállították.
A keresztesek ezután önállósították magukat, a Dózsa vezette fõsereg megölte a csanádi püspököt, bevette Lippát, majd Temesvár ostromára indult.
A király csak június elején kezdett hadat gyûjteni a felkelõk ellen.
A Pest környékén és a Heves megyében állomásozó seregtesteket június végén szétverték.
Dózsa seregét Szapolyai János erdélyi vajda gyõzte le Temesvárnál.
Dózsa Györgyöt és az elfogott vezetõket kivégezték, a keresztesek nagy része azonban bántatlanul hazatért.
A gyilkosságokban, fosztogatásokban részt vett jobbágyok késõbbi megbüntetését földesuraik akadályozták meg.
A parasztháború nem terjedt ki az egész országra.
A Dunántúl, a Felvidék és Erdély nagyobbik része, Szlavónia parasztsága nem vett részt az összecsapásokban.
Különösen nagy számban képviseltette magát az alföldi módosabb mezõvárosi parasztpolgárság, egyáltalán az Alföld marhatartásból élõ népessége.
A magyar parasztháború kitörésének közvetlen oka nem szociális okokra vagy kereskedelmi válságra vezethetõ vissza, hanem arra, hogy a már felfegyverzett keresztesek úgy látták, hogy az elõjogaikat vitézi érdemeikre alapozó nemesek nem gondoskodtak az ország és jobbágyaik védelmérõl.
Hasonló okokból tört ki parasztfelkelés 1478-ban Belsõ-Ausztriában is.
II. Ulászlót fia, a tízéves II. Lajos követte a trónon.
Uralkodása idején a rendiség tovább erõsödött, a török veszély pedig egyre fenyegetõbbé vált.
Az 1518-as Rákos-mezei országgyûlésrõl elvonult a köznemesség és önálló országgyûlést hívtak össze Tolnára.
Vezérük, Werbõczy István törökellenes hadjáratot követelt a királytól.
1519-ben azonban még utoljára, három évre békét kötöttek a törökökkel.
1520-ban új szultán lépett az Oszmán Birodalom trónjára: Nagy Szulejmán.
Amikor a béke meghosszabbítása céljából Budára érkezett követet, Behrám csauszt fogságba ejtették, megindult az offenzíva Magyarország ellen.
1521-ben elesett Nándorfehérvár.
II. Lajos elõször a belpolitikában akart rendet teremteni.
1523-ban mindkét országában, Csehországban és Magyarországon is meg akarta erõsíteni a királyi hatalmat, kísérlete azonban sikertelenül végzõdött.
Kútba esett a törökellenes nemzetközi összefogás is: Lengyelország egy évvel a mohácsi vész elõtt kötött békét az oszmánokkal, a hagyományosan idegenellenes köznemesség követelésére pedig ugyanekkor távoztak a német és velencei követek az országból.
Magyarország pénzügyi segítséget egyedül a pápától kapott.
Az 1526-ban hazánk ellen induló szultáni had a mohácsi csatatéren megsemmisítette a királyi haderõt, II. Lajos is holtan maradt a harcmezõn.
HADTÖRTÉNET
A hadszervezet
A hadszervezet a 15. században teljesen átalakult.
A nemesség hadakozó szerepe háttérbe szorult, a régi mozgósítási formák, mint pl. Magyarországon az egész nemességet hadba szólító általános hadfelkelés, kezdte jelentõségét veszíteni.
A korszak magyar hadserege három fõ részbõl állt: a királyi, a bárói-fõpapi és a megyei bandériumokból.
Zsigmond reformjai után Mátyás volt az elsõ, aki átalakította a hadszervezetet.
Azokat a világi és egyházi fõurakat, akik maguk állították ki bandériumukat, zászlósuraknak nevezték.
1498-tól õk szedték be a hadiadó felét, amit seregük felszerelésére fordítottak, az adó másik fele a királyé lett.
A zászlósúri és a megyei katonaság nagy részét a telekkatonaság tette ki.
Ha általános hadfelkelést hirdettek, a nemesek a megyei bandériumokhoz csatlakoztak.
A korszakban az számított modern hadseregnek, melyben a csapatok egy része állandó zsoldosseregbõl állt.
Magyarországon ezt Hunyadi Mátyás hozta létre az 1460-as évek közepén.
Alapját Giskra és harcosai átállásával vetették meg, igazán jelentõssé azonban a cseh háborúk folyamán vált, amikor Frantisek Hag zsoldosvezér egy kb. hat-nyolcezer fõs állandó zsoldossereget szervezett a király szolgálatába.
A zsoldosok túlnyomórészt cseh és lengyel származásúak voltak.
A zsoldossereg egy részét Mátyás halála után fekete seregnek nevezték, nevét az egyik zsoldoskapitányról, a "fekete" Haugwitzról kapta.
A zsoldoscsapatok csak a nyugati hadszíntéren voltak jól alkalmazhatóak.
II. Ulászló is felfogadta õket Miksa és János Albert ellen, amikor azonban munkájuk és zsoldjuk elmaradt, fosztogatni kezdtek.
A déli határra irányították õket, ahol a török elleni védelem helyett rablással foglalkoztak.
1492-ben Kinizsi Pál verte szét õket, életben maradt tagjaikat Ausztriába toloncolták.
Zsoldosokat a Jagellók alatti magyar hadakban is találunk, de rendszeres, nagy létszámban való tartásukra nem volt szükség.
Mátyás 1482-ben kezdõdõ második osztrák hadjáratával Magyarországon is elkezdõdött az önmagáért vívott háborúk korszaka.
Az általánosan megfogalmazott hódító okok mellett az állandó hadsereg fegyverben tartása volt a cél, a meghódított terület pedig eltartotta a katonaságot.
A Jagelló-kori Magyarország északi és nyugati szomszédaival békében élt.
Csehországgal a közös uralkodó, Lengyelországgal a rokon dinasztia, a Habsburg-tartományokkal - egy rövid 1506-os hadi készülõdést nem számítva - a dinasztikus szerzõdések miatt volt békés a viszony.
A hadsereg öt fegyvernemre oszlott.
A könnyûlovasságnak elsõsorban a török hadszíntéren jutott jelentõs szerep.
A közülük kikerült huszárok nagy része délszláv származású volt.
A nehézlovasságot fõleg a nyílt terepen vívott csatákban vetették be.
A gyalogság jórészt védelmi feladatot látott el, a huszita szekérvár-harcmodort a magyar gyalogság alig alkalmazta.
A tüzérség jelentõsége lassan növekedett, a korszak elején a várostromoknál az ostromgépek még használhatóbbak voltak az ágyúknál.
A naszádosokra - azaz a hajósokra - a Duna alsó szakaszának védelme hárult.
A török háborúk
Zsigmond király az 1420-as években átalakította a török elleni védelem politikai-katonai rendszerét.
Addig az ütközõállamok (Havasalföld, Szerbia, Bosznia) védték Magyarországot és Horvátországot az oszmánoktól, ezután ez a feladat a végvárakra hárult.
Mátyás uralkodása alatt végleg kiépült a végvárrendszer kettõs vonala, amely 1521-ig fennmaradt.
A külsõ vonal Szörénytõl Orsova - Nándorfehérvár - Szabács - szreberniki bánság - Banja Luka - Jajca - Knin - Klissza vonalon át Szkardonáig, a belsõ vonal Temesvártól Karánsebes - Lugos - Szerémség - Dubica - Kruppa - Otocsác - Bihácson át Zenggig húzódott.
Szerbiát 1439-ben kebelezte be elõször az Oszmán Birodalom.
Brankovics György 1444-ben ugyan visszakapta országát, 1455-ben azonban Dél-Szerbiát, 1459-re pedig a despota székhelyét, Szendrõt is évszázadokra elfoglalták a törökök.
1439-ben a törökök kihasználva az ország meggyengült belsõ állapotát, betörtek Krassó és Keve megyékbe, valamint Erdélybe.
A magyarok csak 1442-ben ragadták vissza a kezdeményezést, amikor az oszmán hadsereg Karamániában volt elfoglalva.
A Hunyadi János vezette 1443-1444-es téli, ún. hosszú hadjárat, majd az 1444-es (a várnai csatával, majd az 1448-as rigómezei csatával végzõdött) hadjárat nem hozott különösebb sikereket.
Hunyadi hosszú hadjárata után a pápa, I. Ulászló, a burgundi herceg, Velence és Genova közös háborút indítottak a török ellen.
A cél az volt, hogy az egész balkáni oszmán uralmat felszámolják.
A haditerv szerint a tengeri hatalmak gályái lezárták volna a Dardanellákat, a szárazföldi sereg pedig a visszavonulástól elzárt európai (ruméliai) oszmán hadakat semmisítette volna meg.
A tengerzár sikertelen volt, Murád szultán Ázsiából átkelt a szoroson, egyesítette az anatóliai és a ruméliai csapatokat, melyek 1444. november 1-jén Várnánál a lengyel-magyar-havasalföldi hadakat legyõzték.
Szerbia egy rövid ideig ugyan török hûbéresként újra feltámadt, de a balkáni magyar pozíciókat már nem lehetett visszaszerezni.
Amikor 1456-ban II. Mehmed szultán Szerbia végleges felszámolására indult, az egykor oda tartozó Nándorfehérvárat is be akarta venni.
Pápai kezdeményezésre Bizánc eleste, 1453 óta tartott a török elleni keresztes háború szervezése, amelynek magyarországi népszerûsítését Kapisztránói János végezte.
A pápa a keresztesek sikeréért való könyörgésképpen elrendelte a déli harangozást.
A nándorfehérvári diadal Hunyadi János legnagyobb gyõzelme: ez volt az egyetlen alkalom, amikor a középkori Magyar Királyság hadserege szultáni sereget gyõzött le.
1463-ban elbukott a független Bosznia.
A szultáni had elvonulása után még az év telén Mátyás személyesen vezetett hadjáratot a frissen meghódoltatott tartományba.
Elfoglalta Jajcát, Kljucot, Banja Lukát.
Ezután a törökök és magyarok között felosztott Bosznia már nem mint ütközõállam, hanem elõretolt végvárrendszere által lett a védelem eszközévé.
Újlaki Miklós bosnyák királysága nem vált igazi országgá, a bosnyák bánok sem lettek bárók, egyszerû katonai parancsnokok voltak.
Jajca 1527-ig magyar kézen maradt, az utolsó években valóságos hadjáratokkal tudták csak ellátását biztosítani.
Nyugati irányultság: cseh és osztrák háborúk
A cseh korona országainak elfoglalására indított háború 1468-ban kezdõdött.
Az elsõ évben Mátyás elfoglalta Morvaország, a következõben pedig Szilézia nagy részét.
Ekkorra azonban már kiderült, hogy hosszú háború ígérkezik; a csehek a morva Magyarbródnál vereséget mértek a magyar seregre.
Az 1470-es esztendõ váltakozó sikerû hadjáratokkal telt el.
Podjebrád Mátyás tartományait nyugtalanította, a magyar király pedig a cseh ezüstbányákat próbálta meg - sikertelenül - elfoglalni.
A hadjárat költséges állóháborúvá változott, amely jelentõs mértékben hozzájárult az 1471-es magyarországi összeesküvés létrejöttéhez.
A háború 1474-ben újult ki, amikor III. Frigyes és Ulászló cseh király szövetséget kötöttek Mátyás ellen, amelyhez a lengyelek is csatlakoztak, habár még egy hónap sem telt el az ófalui béke megkötése óta.
A hadi események Sziléziában õsszel zajlottak.
Mátyás a cseh-lengyel csapatok elõl az utánpótlást a megerõsített várakba és városokba szállíttatta, ahonnan zsoldosai állandóan nyugtalanították az ellenséget.
A magyar király Boroszlóba (ma Wroclaw) zárkózott, a város ostroma alatt itt hirdették ki Beatrixszal való eljegyzését is.
A rendszeresen kitörõ katonák sok foglyot ejtettek, az élelemhiánnyal küzdõ ostromlók végül - a hadtörténetben szokatlan módon - fegyverszünetet kértek az ostromlottaktól.
Az 1482-ben kezdõdött osztrák hadjáratot is nagyrészt zsoldosok vívták.
A harc az egyes várak birtoklásáért folyt, melyeket egyenként, hosszadalmas ostrom útján lehetett csak bevenni.
A háború elsõ két éve jórészt Alsó-Ausztriára korlátozódott, a karintiai rendek azonban már 1482-ben különbékét kötöttek Mátyással.
1483-ban a magyar csapatok bevették a Bécs melletti Klosterneuburgot, a császár a biztonságosabb stájer Grazba menekült.
A következõ évben Stájerország és Karintia feldúlására is sor került, a fõ hadszíntér azonban Alsó-Ausztria maradt.
Bécs városa körül 1484 januárjában zárult be a magyar ostromgyûrû.
Hiába volt a védõk kitartása, a kiéheztetett város több hónapi ostrom után kapitulált.
Mátyás 1485. június 1-jén bevonult a fõvárosba, itt fogadta az osztrák rendek hódolatát, innen irányította az újonnan meghódított tartományt.
A háború azonban nem ért véget, Bécsújhelyet csak 1487-ben adták fel védõi a magyaroknak.
Ezután az osztrák hadjárat gyakorlatilag befejezõdött.
A török ellenes háborúk
Az 1460-as évek közepétõl 1521-ig nyílt török-magyar háborúskodás csak ritkán zajlott.
A béke gyakorlatilag állóháborút jelentett.
Hercegovina elfoglalásával az utolsó nyugat-balkáni ütközõállam is kihullott a sorból.
Szultáni sereg nem indult az ország ellen, csak a szomszédos bégek vezettek hadmozdulatokat.
Mivel a végvárak között nagy volt a távolság, ezért a török csapatok többször is betörtek Magyarországra.
1474-ben és 1490-ben Váradig jutottak, 1479-ben Erdélyt pusztították.
Ez utóbbi során a kenyérmezei csatában vereséget szenvedtek, majd Mátyás 1480-ban három frontos megtorló hadjáratot vezetett Havasalföldre, Szerbiába és Boszniába.
Az oszmán hadjáratokat Mátyás király III. Frigyes ellen is felhasználta.
Az 1470-1480-as években a Belsõ-Ausztriában portyázó török csapatokat átengedte az országon.
A Habsburgok a Jagelló-korban ezért követelték, hogy a magyar-török békébe õket is vegyék be.
A horvát határvédelem már a 15. század utolsó évtizedében válsággal küzdött. Az 1493-as udbinjai csatában a horvát hadak súlyos vereséget szenvedtek.
Havasalföld megõrizte függetlenségét, mivel az oszmán hatalom terjeszkedésének kevésbé fontos irányában feküdt.
A havasalföldi vajdák azonban már a 14. század végétõl több-kevesebb rendszerességgel adót fizettek a töröknek.
Néha meghódoltak a magyar királynak, vagy szövetségre léptek vele, de ez mind rövidebb idõszakokra korlátozódott.
A lengyel befolyási övezetben fekvõ Moldva tovább állt ellent a török befolyásnak, de Nagy István fejedelem halála után ez is meghódolt az oszmánoknak.
Magyarország 1520-ban nem döntött egyértelmûen a háború mellett, barátságtalan lépéseit azonban Szulejmán háborús oknak tekintette.
A Délvidéket ért állandó pusztítások miatt a magyarok úgy gondolták, hogy a pusztító békénél még a háború is jobb.
A szultáni sereg 1521 júniusában indult Magyarország ellen.
Bevették Szabácsot, és Zimony is megadta magát.
Hatvanhat napos ostrom után Nándorfehérvár szintén kapitulált.
A vár bevétele után a szultán hazaindult.
A helyi erõk részben ezen a fronton szélesítették a magyar végvárvonalba vert éket, elfoglalva Orsovát, Szörényt, nyugaton pedig Tinint és Szkardonát vették be.
1521 után a Magyar Királyság nem tudta az országot megvédeni.
A Szerémség néhány év alatt, az állandó harcok következtében elpusztult.
Az északabbra levõ területeket a Duna és a második erõdvonal még megvédte.
1522-tõl Horvátország védelmére a Habsburgok rendszeres katonai és pénzügyi segélyt folyósítottak, ez jelentõsen hozzájárult ahhoz, hogy a horvát rendek a mohácsi csata után Ferdinándot választották királynak, és a késõbbiekben is hûségesebbek voltak a Habsburg uralkodókhoz, mint a magyarok.
1526-ban szultáni sereg indult Magyarország ellen, célja a királyi sereg megsemmisítése volt.
A magyar csapatok Tolnánál gyülekeztek, ide érkeztek a pápai pénzen fogadott cseh zsoldosok is.
Fõvezérnek Tomori Pál kalocsai érseket - aki korábban a déli végek védelmét irányította - és Szapolyai Györgyöt választották.
Szapolyai János vajda erdélyi és Frangepán Kristóf horvát csapatai nem érkeztek meg.
A törökök elfoglalták Péterváradot, Újlakot, Eszéknél hidat vertek és átkeltek a Dráván.
A csatára 1526. augusztus 29-én Mohácsnál került sor.
A magyar hadsereg katasztrofális vereséget szenvedett.
TÁRSADALOM
Az ország lakói
Magyarországon, akárcsak Nyugat-Európában, a társadalmi osztályokat, csoportokat rendnek, az egy rendhez való tartozást helyzetnek, állapotnak nevezték.
A rend az azonos jogokkal élõk közösségét jelentette, azonban a vagyoni eltérés az azonos rendbe tartozók között is igen nagy lehetett.
A rendhez való tartozás a születéskor eldõlt (ez alól csak az egyházi rend jelentett kivételt), a társadalmi mozgás lehetõsége kicsiny volt.
A társadalmi csoportok kiváltságait szabadságnak hívták, így beszéltek pl. a nemesek szabadságáról.
A középkor vége a társadalmi megmerevedés korszaka volt, a rendek közti válaszfalak megszilárdultak, némely esetben 1848-ig változatlanok maradtak.
Az ország lakosságszámát e korban - a korábbi évszázadokhoz hasonlóan - nem tudjuk pontosan megállapítani, csak becsülhetjük.
1494-1495-ben állította össze Ernuszt Zsigmond kincstartó kimutatását az ország bevételeirõl és kiadásairól.
Ebbõl a forrásból következtettek már három-, de ötmilliós népességre is.
A legvalószínûbb feltételezés szerint az ország lakossága (Erdélyt és Szlavóniát is beleértve) 4-4,5 millió fõ körül járhatott.
A lélekszám változását még kevésbé tudjuk meghatározni, nagyon alacsony növekedéssel, néha stagnálással kell számolnunk.
Magyarországot e korban nem pusztították olyan súlyos járványok vagy éhínségek, melyek nagy demográfiai változást okoztak volna.
A háztartások nagyságáról igen eltérõ adataink vannak: az 1520-as években egy Hont megyei faluban átlagosan 7,6, pár évtizeddel késõbb egy Sopron megyeiben 6,3, a mai Szigetvár mezõvárosban 13 együttélõ személyt találunk egy háztartásban.
E számba a családtagokon kívül a cselédek is beleszámítottak.
A nemesség
A világi társadalom csúcsán a bárók álltak.
A korszak elején e fogalom még csak a királyi és királynéi udvar tisztségviselõit jelentette, néhány évtized múlva azonban már olyan társadalmi csoportot jelölt, amelybe elsõsorban születéssel lehetett bejutni.
A bárók fiai korábban is többnyire bárók lettek, örökölték apjuk birtokait is, addig azonban, amíg nem kaptak tisztséget, nem járt nekik sem a báró név, sem a nagyságos megszólítás.
A Jagelló-korban már megkülönböztették az ország igazi báróit - õk a fõ tisztségviselõk voltak - a természetes báróktól, korabeli elnevezéssel a bárófiaktól vagy mágnásoktól.
1498-ban egy törvényben már név szerint felsorolták a bandérium-állításra kötelezett fõurakat, azaz a zászlósurakat.
Azok a mágnások, akik nem kerültek be ebbe a vagyoni alapon kiválasztott belsõ körbe, gyakorlatilag kiszorultak a fõnemességbõl.
A fõnemesség eddig egyet jelentett a bárókkal, a grófi címet csak néhány német eredetû és horvát család használta.
Mostantól a politikai érdemekért adott címek, mint pl. Hunyadi János, majd Szilágyi Mihály besztercei, a Szapolyaiak szepesi grófi címe eredményeképpen lassan a magyar grófi cím is kialakult.
Az ország igazi bárói közé számított a nádor, az országbíró, a szlavón és a dalmát-horvát bán, az erdélyi vajda, a székely ispán, a macsói és a szörényi bán, a királyi és a királynéi tárnok-, az ajtónálló-, az asztalnok-, a pohárnok- és a lovászmester, valamint a pozsonyi és a temesi ispán.
A bárók jogai csak négy ponton tértek el az általános nemesi jogoktól.
Saját zászlajuk alatt vonultak hadba, esküjük tíz nemesével ért fel, ellenük azonban száz nemessel kellett esküdni, özvegyüknek pedig száz márka hitbér járt.
Ebben a korban a köznemeseket nemeseknek nevezték.
A birtokos nemeseken belül nagy vagyoni különbségek mutatkoztak.
A néha bárói méltóságot viselõ, egy-egy várat és a hozzá tartozó falvakat birtokló, kereskedõ nemesurakat és a két-három jobbágyportával rendelkezõ kisnemeseket mind ide számítjuk.
A birtokosok felsõ rétegét a kortársak "jobb módú nemeseknek" nevezték, e kategóriát minden pontosabb számszerû elhatárolás nélkül alkalmazták.
Az õ szavuk döntött a megyei ügyekben, véleményük meghatározó volt az országgyûlésen résztvevõ köznemesek állásfoglalásában.
A nemesség legnagyobb tömegét azok az egytelkes nemesek adták, akik csupán saját telküket mondhatták birtokuknak; igaz, ezt ugyanolyan nemesi jogon birtokolták, mint a leghatalmasabb báró a fél megyényi uradalmát.
Mátyás adóreformja óta az egytelkes nemeseket megadóztatták, bár ez ellen gyakran tiltakoztak, és adóztatásuk nem is volt mindig rendszeres.
Túlnyomó részük paraszti sorban élt, az országgyûléseken nem kellett személyesen megjelenniük, csekély politikai befolyásuk csak a megyei ügyekre lehetett.
A köznemesek szívesen hivatkoztak az egy és ugyanazon nemesi szabadságra, ami alatt azt értették, hogy az ország minden nemesét azonos jogok illetik meg.
Werbõczy Hármaskönyve ezt négy pontban foglalta össze.
1. Elõzetes idézés és törvényes ítélet nélkül - a bûntettekben való tettenérést nem számítva - nem tartóztathatók le.
2. Csak a törvényesen megkoronázott király hatalma alatt állnak.
3. Törvényes jogaikkal, birtokaik jövedelmével szabadon élhetnek, semmiféle adót és vámot nem fizetnek, csak az ország védelmére kell katonáskodniuk.
4. Ha valamely király jogaiknak ellene tenne, akkor ellenállhatnak anélkül, hogy a hûtlenség vétkébe esnének.
A korszak elején még virágzott a familiaritás intézménye.
A bárók és a módosabb nemesek meghatározott ellátás fejében nemeseket fogadtak szolgálatukba, családjukba, idegen szóval famíliájukba.
Az úr és familiárisa közötti kapcsolat a középkor végére meglazult, a szolgálatba állás pl. csak rövid idõre, általában egy évre volt érvényes.
A Jagelló-korban bukkant fel a szervitor kifejezés e szolgálatban álló nemesekre.
A familiárisok között is igen nagy volt a különbség: egy várnagy jövedelme elérhette a középbirtokos nemesét, volt azonban, aki csak élelemért, némi ruháért és lakásért szolgált.
A jobbágyok
Számbelileg az ország túlnyomó részét a jobbágyság tette ki.
A 15. században zárult le végleg az az egységesülés, mely az elõzõ évszázad elején kezdõdött.
Ezután mindenkit jobbágynak tekintettek, aki földesúri fennhatóság alatt állt, lehetett akár több pusztát bérlõ, egész gulyát tartó mezõvárosi polgár, vagy más házában lakó zsellér.
A jobbágyok nem voltak birtokosai földjeiknek, bár azt meghatározott jogi keretek közt tovább örökíthették.
A földesúr jogi fennhatósága alá tartoztak: ügyeiket az úriszéken tárgyalták, földesuruk köteles volt védelmükrõl gondoskodni.
A parasztháború leverése után ugyan megtiltották a jobbágyok szabad költözését, ez azonban a gyakorlatban nem valósult meg.
A földesúr-jobbágy viszonyt még évszázadokig elsõsorban a helyi szokásjog és nem az országos törvények szabályozták.
Ez határozta meg a földesúrnak fizetendõ járadékok mennyiségét is, melyet egyre gyakrabban írásban, ún. urbáriumokban rögzítettek.
Az urbáriumokban szereplõ rendes bevételek, az évente kétszer-háromszor adandó ajándékok és a földbér (terragium) mértéke alacsony volt, ezt azonban kiegészítette a "rendkívüli taksa", amelyet némely birtokon nagyon is rendszeresen szedtek.
A kilencedet nem fizették mindenhol, a robot mértéke csekély volt, többnyire fuvarozásból és szénakaszálásból állt.
A polgárok
A városi polgárok a többi rendhez hasonlóan nem voltak egységesek.
A nagyobb városok felsõ rétegét a kereskedõk, a királyi kamarabérlõk, az árukereskedõ kézmûvesek, a bányavárosokban a bányák és kohók birtokosai tették ki.
Õk tartották kezükben a város vezetését, közülük kerültek ki az ún. belsõ tanács tagjai.
A kézmûvesek alkották a városi középréteget, a városvezetésbe a külsõ tanácson keresztül kapcsolódtak be.
A városiak többségét egyszerûen városlakóknak hívták, ha a városfalakon túl polgároknak is minõsültek, a városi vezetõ réteg nem tekintette õket annak.
Napszámosként, fuvarosként, vagy más szolgálattal keresték kenyerüket.
A mezõvárosok lakói az országos jog szerint ugyan jobbágynak minõsültek, de többnyire kijárt nekik a polgár elnevezés, akárcsak a püspöki székvárosokban élõknek.
A 15. században mind több céh alakult a mezõvárosokban is.
Itt gyakran az összes iparos egyetlen társaságba tömörült.
A céh és a vallásos társulatok között ez idõben nem tettek különbséget.
Az ilyen társulatok saját oltárt emeltek, találkozóik a városi politizálás színterei voltak.
A nagyobb városok Krisztus teste céhei a gazdag kereskedõk társulatai voltak, de a legelesettebbek részére is megszervezték a nyomorgók céhét.
GAZDASÁG
A középkorban nem ismerték az államháztartás fogalmát.
A királyi és az országos jövedelmeket Mátyás uralkodása alatt próbálták elõször szétválasztani egymástól, az országos bevételek felhasználásába a rendek is beleszólhattak.
Még a kincstári reform után sem jelent meg a központi könyvelésben az összes bevétel vagy kiadás.
A késõközépkori magyar királyság költségvetése, éppúgy, mint a legtöbb európai országé, állandó pénzhiánnyal küszködött.
A korszak pénzügyeiben két korszakot különböztetünk meg: Mátyás újításai elõtti és utáni szakaszt.
Az elsõ korszakban az ország bevételei a Zsigmond-korhoz képest alacsonyabbak voltak, ez elsõsorban a zavaros politikai helyzettel magyarázható.
A legtöbb bevétel a sómonopóliumból származott, ezt követte a pénzújításból, majd a harmincadokból és a nemesfém-beváltásból származó jövedelem.
Albert király ismét bevezette a rendszeres pénzújítás rendszerét.
Halála után a pénzverésben zavaros viszonyok uralkodtak: egyszerre több uralkodó nevében is vertek pénzt.
Az aranyforint értéke ugyan változatlan maradt, a mindennapi forgalomban használt ezüstpénzé azonban romlott.
Az 1464-1470 közt végrehajtott pénzügyi reform kezdeményezõje Ernuszt János volt.
Négy fõ újítást vezettek be.
Eltörölték a pénzújítást, mivel a kamara haszna fizetése alól sok birtokos szerzett mentességet, ezért megszüntették, de ugyanakkora értékben, új néven: a királyi fiskus adójaként szedték be.
A harmincadvám nevét hasonló megfontolásból koronavámra változtatták.
Pénzverési újításokat vezettek be, végül a pénzügyi igazgatás szervezetét, a kincstárat is átalakították.
A reform után az adójövedelem lett az ország elsõ számú bevételi forrása, a többi csak ezután következett.
Kétféle adót szedtek: a portánként 1/5 aranyforintnyi kincstári adót és a rendkívüli adónak számító, portánkénti egyforintos adót.
Ez utóbbit Mátyás alatt mindjárt uralma kezdetén kivetették, a cseh háborúk alatt aztán egyre gyakrabban, szinte minden évben.
Ezen a rendszeren minden ígéretük ellenére a Jagellók sem változtattak.
A városok, a zsidók, a románok, a székelyek külön adóztak.
Mátyás magyarországi bevételei a legjobb pénzügyi években 900.000 aranyforintra tehetõk.
Ez idõ tájt Velence egymillió, az Oszmán Birodalom 1.800.000, a Francia Királyság 4.000.700 forintnyi jövedelemmel rendelkezett.
A reform elõtt háromfajta pénzt vertek: aranyforintot és kétféle ezüstöt: a dénárt és a kisértékû obulust.
1467 után felújították a garas verését.
Ekkor 1 aranyforint 100 dénárt, 1 garas 4 dénárt, 1 dénár 2 obulust ért.
II. Ulászló alatt kezdõdött az aranypénzzel egyenértékû, nagyértékû ezüstpénz verése, ezt akkor még guldinernek, késõbb tallérnak nevezték, a mindennapi forgalomban ekkor még nem használták.
A pénzek külsõ megjelenése is változott, megjelentek a madonnás érmék, melyeket évszázadokig vertek.
Az elõlapon a címert, a hátlapon Szûz Máriát ábrázolták, 1471-tõl a forintra is felkerült Mária képe.
Az 1521-es török hadjárat miatt az udvar változtatott az 1467 óta tartó pénzverésen.
Az újítás pénzrontást jelentett, az "új pénzek" csak feleannyi ezüstöt tartalmaztak, mint a régiek.
A kísérlet 1525-ig tartott, rövid idõre ugyan segített a kincstáron, de az infláció keltette hangulat miatt visszakozni kellett; a mohácsi csata idejére pedig a kiadások a bevételeket felemésztették.
Az egész korszakban használtak külföldi pénzeket is: Nyugat-Magyarországon az osztrák dénárt, Erdélyben a havasalföldi oszporát.
Az arany- és ezüstbányák hozama folyamatosan csökkent, a bányák a mind mélyebb mûvelés miatt elvizesedtek.
A költséges vízkiemelõ szerkezetek fenntartására a bányavárosi polgárok pénze nem volt elég, ahhoz külföldi vállalkozókra volt szükség.
Közéjük tartozott a Fugger-család, amely egész Európát átfogó bankhálózatot tartott fenn, õk voltak a Habsburgok fõ hitelezõi.
1496-tól kezdve a velük rokonságban álló magyar Thurzó-testvérekkel bérbe vették a Garam-vidéki bányák réz- és ezüstkitermelését és kereskedelmét.
Ahogy a 13. században a selmeci ezüst, a 14. században a körmöci arany, úgy ekkor a besztercebányai réz és az azt kiegészítõ ezüst volt a magyar bányászat európai hírû terméke.
A magyar külkereskedelem nyugat felé volt a legjelentõsebb, ezt követték a déli kapcsolatok Itália felé, a lengyel és a román fejedelemségekkel történõ kereskedelem ezután következett.
A nyugati forgalom a Duna mentén a Bécs-Buda úton, illetve magán a Dunán, a Mura és a Száva völgyében zajlott.
E forgalom fõ haszonélvezõi a határ menti városok, Sopron és fõleg Pozsony voltak.
A romló osztrák belviszonyok miatt jelentõségük az 1460-as években visszaesett, Buda és Pest szerezte meg a külkereskedelmi haszon nagy részét.
Nyugatról posztót és vasárut, Itáliából minõségi posztót és luxuscikkeket importáltak.
Mátyás sziléziai hódítása során jelentõs lett a Boroszlóból a Vág völgyén át az ország közepébe vezetõ út, a rézkivitel is itt zajlott.
Az export fõ terméke a szarvasmarha volt.
A marhakereskedelem és a marhatartás együtt járt: Pest, Szeged és Székesfehérvár voltak a haszonélvezõi, a hatalmas gulyákat a környékükön hizlalták.
Pest, mely az 1250-es évektõl Budának alárendelt település volt, önálló szabad királyi város lett, külsõ megjelenését is a marhapiac határozta meg.
Eredetileg a 15. század második felében felépített városfalon belül esett az a nagy beépítetlen tér, amely a vásároknak adott helyet, pár évtizeddel késõbb azonban már a falakon túl kellett tartani a vásárokat.
NYELV
A KÉSEI ÓMAGYAR KOR
A kor nyelvi jellemzése
A Zsigmond király uralkodásával kezdõdõ és a mohácsi vészig tartó idõszakot a magyar nyelv története szempontjából kései ómagyar kornak nevezzük.
Erre az idõszakra már befejezõdnek (vagy befejezésükhöz közelednek) a korábban megindult legjelentõsebb nyelvi változások, s így nyelvünk állapota egyre inkább hasonlóvá válik a maihoz.
A további erõteljes fejlõdés révén elsõsorban a szókincs és a kifejezéskészlet bõvül, továbbá a nyelv alaktani és mondattani rendszere gazdagodik és szilárdul meg.
A nyelvi fejlõdés párhuzamosan halad a fokozatosan emelkedõ anyagi és szellemi mûvelõdéssel.
Tovább nõ az iskolák száma, s ezzel együtt kiszélesedik a nyelv írásbeli használata, bár az írásmûveltség ekkor még elsõsorban latin nyelvû.
Az oklevelek mellett többnyire vallásos mûvek (teológiai munkák, prédikációk, legendák, szertartáskönyvek) készülnek, de születnek világi írások (fõleg krónikák, szépirodalmi alkotások: versek) is.
A magyar nyelv használata eleinte fõként az élõbeszédre szorítkozik, de egyre nagyobb lesz az igény a magyar nyelven való írni és olvasni tudásra, s ezzel együtt magyar nyelvû írásos mûvek készítésére.
Ezek elsõsorban a latin nyelvû vallásos irodalom fordításaként készült kódexek.
Megõrzõdött azonban néhány, a tanulást elõsegítõ latin-magyar szójegyzék és latin prédikációkhoz készített glossza.
Mindezek mellett megjelennek ebben a korban önálló magyar írásmûvek is: versek, levelek, polgári iratok.
A kódexek
A kódexek vallásos olvasmányok voltak.
(A magyar nyelvû kódexek elsõ darabjait, a Jókai-kódexet és a Huszita Bibliát már az elõzõ korszakban számba vettük.)
A kései ómagyar korban erõsen megnövekedett a kódexfordítások száma.
A fordításirodalom felvirágzása összefüggött a szerzetesrendek középkori fegyelmi reformjával, ez ugyanis a szerzetesek számára vallásos szövegek olvasását, ájtatosságok végzését írta elõ.
A reform következtében erõteljesen fellendült az egyházi - fõleg a kolostori - irodalom.
Ez hazánkban, mint külföldön is, elsõsorban latin nyelvû volt.
A latin nyelvû prédikációkat, legendákat, himnuszokat azonban a latinul nem tudó apácák számára le kellett fordítani magyarra.
Ezekkel a fordításokkal teremtõdött meg a kései ómagyar kor gazdag kódexirodalma.
A kort - az ekkor készült kódexek nagy száma miatt - a kódexek korának is szokás nevezni.
A török pusztítás elõl menekülõ apácák mintegy félszáz becses kódexet vittek magukkal s mentettek meg.
A kódexekben olvasható prédikációk nagy része Temesvári Pelbárt ferences szerzetes beszédgyûjteményeibõl való, aki ezeket a beszédeket a korabeli teológiai irodalom alapján készítette, valamint tanulságos történetekkel is fûszerezte.
"Rózsakoszorú" címû beszédgyûjteményét tanítványa, Laskai Osvát ferences fejezte be.
A kódexek legendáinak másik fõ forrása a Legenda aurea ('Arany Legenda') címû gyûjtemény, Jacobus a Voragine domonkosrendi szerzetes (1298) mûve.
A gyûjtemény világszerte nagy népszerûségnek örvendett.
A legendák további jelentékeny forrása Petrus de Natalibus olasz püspök (1400) Catalogus Sanctorum ('szentek jegyzéke', tkp. 'szentek legendasorozata') címû munkája, amely 1493-ban jelent meg nyomtatásban, s több mint háromezer legendát tartalmaz.
A kódexeket szerzetesek fordították magyarra.
A legtöbb kódex azonban nem eredetiben, hanem másolatban maradt ránk.
A másolók is többnyire szerzetesek vagy szerzetesnõk voltak.
Az ország több kolostorában - a gazdagabb kolostorokban - mûködtek kódexmásoló mûhelyek.
A domonkosok pl. a Margit-szigeti (akkori nevén nyulak-szigeti) kolostorban dolgoztak; a ferencesek Óbudán (a klarissza-kolostorban), Budán, Sepsiszentgyörgyön, Marosvásárhelyen; a pálosoknak Nagyvázsonyban, a premontreieknek Somlóvásárhelyen volt másoló mûhelyük.
A lemásolt kódexeket az egyes másoló mûhelyek gyakran kölcsönadták egymásnak, s ezért egy-egy szövegrész több kódexben is olvasható.
Ebben a korban még nem volt egységes irodalmi nyelv; a másolók általában a saját nyelvjárásuk szerint írták le az elõttük levõ szövegeket.
A kódexek cseréje viszont elõsegítette az írott nyelv egységesebbé válását.
A különféle kódexeket olykor egyetlen kéz (azaz: szerzetes, szerzetesnõ), máskor több kéz másolta.
A másolók közül csak néhánynak maradt fenn a neve: pl. Váci Pál, Nyújtódi András, Halábori Bertalan, Tetemi Pál, Mihály deák, Pápai Pál, Ráskai Lea, Sövényházi Márta.
A kódexek másolói írás közben többször magánjellegû megjegyzéseket is tettek: olvasóiktól imádságot kértek, mentegetõztek a nem jól sikerült írás miatt, hálát adnak munkájuk befejezéséért.
Pl.: "Az ki írta, egy Ave Máriát kér"; "imádj az bûnösért, ki ezt írta.
Alleluja"; "bizony igen beteg valék"; "igen fáj fejem"; "istennek hála".
Különösen érdekesek Ráskai Lea megjegyzései.
A legtöbb kódex a domonkosok és a ferencesek másolómûhelyeiben készült (17-17 domonkos, illetve ferences kódex maradt fenn).
A domonkos kódexek többsége egyetlen nagyobb szövegegységet tartalmazó, tervszerûen készített könyv; ezeket valószínûleg a Margit-szigeti apácák számára írták.
Legkorábbi közülük az 1474-bõl való Birk-kódex, amelyet Váci Pál domonkosrendi szerzetes készített.
A szöveg törlései és javításai arra utalnak, hogy eredeti fogalmazvány, egy fordítás piszkozata.
Elsõ része Szent Ágoston reguláit, a második a domonkosrendi apácák életmódjára vonatkozó elõírásokat tartalmazza.
(Mai olvasatban: "Hogy pedig e könyvecskében miképpen egy tükörben magatokat megláthassátok, hogy feledékenység miatt valamit el ne mulasszatok, egyszer egy hétben nektek megolvastassék".)
A hatalmas Winkler-kódex (1506) három kéz munkája, s tartalmában is vegyes.
Kalendáriummal kezdõdik, második része pedig tervszerûen szerkesztett hóráskönyv.
Ebben latin és magyar nyelvû ájtatosságokat, litániákat találunk.
További részeiben különféle evangéliumi szakaszok, Mária "epeségei" (azaz: Krisztus szenvedése miatti kesergései), valamint verses ájtatosságok és legendák vannak.
Egyes részei eredeti magyar alkotások.
A domonkosrend kódexei közül a legjobban kitûnnek Ráskai Lea kódexei.
A legismertebb közülük az 1510-bõl való, Szent Margit életét elbeszélõ Margit-legenda, amely IV. Béla király leányának, Árpád-házi Szent Margitnak életét dolgozza fel.
A legenda eredeti szövegét Margit gyóntatója, a domonkosrend fõnöke, Marcellus írta a szenttéavatási vizsgálathoz.
A kódex három részre oszlik.
Az elsõ ismerteti Margit kolostorbeli életmódját, a második csodatételeit mondja el, a harmadik pedig apácatársainak a szenttéavatási bizottság elõtt elmondott vallomásait mutatja be.
A legendából kirajzolódik Margit alázatos, önfeláldozó élete - de megismerhetjük belõle a korabeli kolostori élet mindennapjait is.
A kódexben látható javítgatások, törlések arra vallanak, hogy Ráskai Lea javított, módosított is a szövegen.
Ráskai Lea másik jelentõs életrajzi kódexe az 1517-ben készült Domonkos-kódex.
Ebben részletesen elbeszéli Szent Domonkos életét, s bemutatja az általa alapított "prédikátor szerzet", a domonkosrend történetét is.
Megemlékezik arról is, hogy Szent Domonkos Magyarországra küldi el prédikálni Pál mestert (Boldog Magyar Pált).
A kódex számos csodatételt, példát, látomást mond el a szent életébõl.
Stílusa szép, erõteljes.
Sok kifejezést találunk benne a tanítás, a tudomány, az iskolázás tárgykörébõl: deák, dékán, mester, skóla ('iskola'), tudomány, tanul.
1510-ben másolta Ráskai Lea a Példák Könyve nagy részét (a 19-64. lapot).
A kódex másik két másolója ismeretlen.
Latin forrása egy 15. századi, erkölcsi oktatásokat, példázatokat tartalmazó vallásos példatár.
Példái közül kiemelkedik az élet és halál párbeszéde, továbbá az ún. haláltánc, amely a halál különbségeket nem ismerõ rettenetes voltát mutatja be.
Az 1514-1519 között másolt Cornides-kódex elsõ részében az egyházi év nagyobb ünnepeire írt prédikációk találhatók.
Ezek fõ forrása egy 15. századi latin beszédgyûjtemény.
Második része nõi szentek legendáit beszéli el, akik a kereszténység elsõ évszázadaiban vértanúhalált szenvedtek.
A kódex egy helyén (Szent Jusztina életrajza után) Ráskai Lea beírta a másolás dátumát és ott árulta el saját nevét is: raskay lea.
Az egyes szövegrészek végére írt különféle bejegyzései felvilágosítást adnak a kor és a szigeti zárda életének eseményeirõl: a kápolna újraszentelésérõl, Perényi Imre nádor haláláról, a Dózsa-féle parasztháborúról.
Ráskai Lea írása határozott vonalvezetésû, jellegzetes írás.
Helyesírása kiforrott és következetes; korának kiváló másoló egyénisége volt.
A Cornides-kódexbe beírt neve alapján lehetett megállapítani, hogy mely kódexek másolása származik tõle.
Terjedelmes domonkosrendi kódexünk az 1516-1519 között készült Jordánszky-kódex.
Tartalma, akárcsak a Huszita Bibliáé, bibliafordítás, de független attól.
Az ószövetség egyes részei, a négy evangélium, az "apostolok járása" ('apostolok cselekedetei') és más újszövetségi részek vannak benne.
Helyesírása és nyelve bizonyos egyezést mutat az Érdy-kódexével (pl. a hosszú magánhangzók közül az é-t és az á-t betûkettõztetéssel jelöli).
Másolója ismeretlen.
Az 1521-ben készült Könyvecse az szent apostoloknak méltóságokról párbeszédes formába öntött, erõsen az élõbeszédet tükrözõ vetélkedést ír le az apostolok és más szentek között.
Felsorolja azokat az okokat, amelyek miatt az apostolok méltóságosabbak más szenteknél.
A kódex eredetije egy eddig ismeretlen latin értekezés.
A szöveg említi Dantét is, s itt jelentkezik nyelvünkben az elsõ idõmértékes verssor.
A kódexet valószínûleg egy domonkosrendi apáca másolta a Margit-szigeti kolostorban.
A leghatalmasabb domonkosrendi kódex az 1529-1531 között készült, festett képekkel is díszített, szép kiállítású Érsekújvári Kódex. Három kéz másolta.
Legnagyobb része Sövényházi Márta apáca írása.
Tartalma vegyes: nagyböjti és húsvéti evangéliumok, rövid tanítások, példák találhatók benne.
Legnevezetesebb darabja Alexandriai Szent Katalin verses legendája.
Ez egy teológiai fejtegetésekkel teli tudós alkotás.
Fõ forrása Temesvári Pelbárt több prédikációja és egy középkori latin regés könyv.
Fordítója a latin eredetitõl függetlenül, jó ritmusérzékkel ültette át a szöveget magyarra.
A domonkosrendi kódexek közé tartoznak még: az 1522-ben készült Horváth-kódex (Ráskai Lea írása), a Gömöry-kódex (1516), a Virginia-kódex (1529), a Kriza-kódex (1532), valamint talán a Krisztina-legenda (1510) és a Thewrewk-kódex (1531) is.
A ferencrendi szerzetesektõl másolt kódexek többsége vegyesen tartalmaz evangéliumi részleteket, prédikációkat, legendákat, fejtegetéseket, énekeket.
Jó részük a gazdag óbudai klarissza zárdában készült.
Ezek közül a legkorábbi, a Guary-kódex 1490 körül keletkezhetett.
Másolója talán Segösdi Lukács, a rend akkori rendfõnöke lehetett.
A gondosan másolt, kiállításában és nyelvileg is szép kódex vallásos elmélkedéseket, tanításokat tartalmaz.
Egyes részei párhuzamosak a Nádor-kódex szövegével.
Helyesírása részben a Huszita Biblia helyesírását követi.
A Nádor-kódexet szintén az óbudai klarisszák részére másolta 1508-ban egy ismeretlen szerzetes.
Elmélkedéseket, legendákat, szent énekeket, egy gyónáshoz való bûnlajstromot tartalmaz.
Egyes részei egyeznek más kódexek (pl. a Winkler-kódex, Érdy-kódex, Kazinczy-kódex) hasonló tárgyú szövegeivel.
Ebben a kódexben van a legrégibb magyar nyelvû kottás ének is.
Énekei magyar népénekek voltak - az egyiket a 17. századig még énekelték.
Az 1512-ben, illetve 1513-ban készült, nagy terjedelmû Nagyszombati-kódex másolója szintén ismeretlen.
A kódex nagy részét elmélkedések, fejtegetések foglalják le.
Megvan benne a tízparancsolat, a miatyánk, a hiszekegy, az angyali üdvözlet magyarázata - s itt is van egy bûnlajstrom.
Néhány tanítása megismertet a középkori természettudomány felfogásával.
Pl. a napot nyolcszor nagyobbnak mondja a földnél, a víz tízszer annyi, mint a föld, a csillagos ég felett még egy menny van.
A kódex nyelvjárása ö-zõ és ü-zõ.
A leghatalmasabb ferencrendi kódex az 1519-ben másolt Debreceni Kódex.
Ennek elsõ része a Szent Andrástól (november 30-ától) Gyümölcsoltó Boldogasszonyig (március 25-ig) terjedõ idõben ünnepelt szentek legendáit mondja el.
Második része tanításokból és más szentek legendáiból áll.
A leghosszabb ideig készült kódexünk a Kazinczy-kódex: 1526, 1527 és 1541-es évszám van beleírva.
Befejezése tehát már a mohácsi vész után, de még Buda elfoglalása s az óbudai klarisszák menekülése elõtt történhetett.
Három névtelen szerzetes másolta; a második és harmadik ö-zõ (e hang helyett ö-t ejtõ) nyelvjárásban írt.
A kódex szentbeszédek, példák és legendák gyûjteménye. Különösen regényes példái, legendái (pl. Szent Anna, Szent Elek és a Barlám és Jozafát élete címû legenda) értékesek.
Másolója "egy Ave Máriát kér" olvasóitól.
Óbudán, illetve Budán készült ferences kódexek még: a Simor-kódex (1508), az 1512-ben készült Weszprémi-kódex, a Lobkowitz-kódex (1514), a Bod-kódex (1520 körül), a Sándor-kódex (1518 körül) a Vitkovics-kódex (1525), a Miskolci Töredék (1525) és a Tihanyi-kódex (1532).
A Dunántúlon készült ferences kódexek zsoltárfordításokat tartalmaznak.
A Keszthelyi kódexet 1522-ben másolta Velikei Gergely harmadrendi apácák számára a Vas megyei Lékán.
A másoló a kódex egyik lapjára fel is jegyezte nevét és a dátumot.
Az 1539-ben készült Kulcsár-kódexet Pápai Pál ferences készítette a Tolna megyei Ozorán.
Néhány ferences kódex Erdélyben is készült.
A legnevezetesebb ezek közül a Székelyudvarhelyi kódex.
Ennek elsõ két részét, Judit könyvét és a katekizmust Nyújtódi András ferences barát fordította és írta le 1526-ban.
A fordítást - mint írja - "én szeretõ hugom, Nyujtódi Judit" tövisi apáca számára készítette.
Kéri is húgát, ne nézze írása "paraszt voltát, hanem igaz értelmét".
Az Ószövetség Judit könyvének fordítása a Huszita Bibliában, a Bécsi kódexben is megvan, de ez annak fordításától független, önálló alkotás.
Szövege a mai székely nyelvjárással sok egyezõ vonást mutat.
A kódexben található az elsõ magyar nyelven írt katekizmus.
A többi rész elmélkedéseket és evangéliumi szakaszokat tartalmaz.
Ezek másolója talán maga Nyújtódi Judit, a kódex tulajdonosa volt.
Az egyik lapon található bejegyzés erre utal: "Ez könyv szûz leány Judit asszonyé: 1528 esztendõben írták Tövissön".
A marosvásárhelyi beginák számára készült Teleki-kódex (1525-1531) legendái regényes formában, élénk fantáziával megírt történetek.
Valószínûleg Marosvásárhelyen másolták 1525 után a Lázár Zelma-kódexet is.
Pálos szerzetesek munkája két régi imádságoskönyvünk: az 1494 körül készült Festetics-kódex és az ezt kiegészítõ, 1513-ból való Czech-kódex.
Mindkettõt a nagyvázsonyi (Veszprém megye) pálos kolostorban készítették Kinizsi Pálné Magyar Benigna számára.
A Festetics-kódex különösen szépen díszített imakönyv.
Különleges értéke, hogy megtalálható benne Petrarca hét bûnbánati zsoltárának elsõ magyar fordítása is.
A Czech-kódexben a zsolozsmákon kívül magánimádságok is vannak.
Közülük kiemelkedik Szent Brigitta 15 imádsága és egy gyönyörû költemény: Szent Bernát himnusza a felfeszített Krisztushoz.
Valószínûleg a nagyvázsonyi pálos kolostorból származik az 1518 körüli Peer-kódex is.
Hat kéz írása; írói ismeretlenek.
A kódex legendákat, imádságokat és verseket tartalmaz.
Vásárhelyi András szép éneke verses könyörgés Szûz Máriához, Magyarország védasszonyához.
A költõ a versfõkbe beleszõtte nevének kezdõbetûit.
A kódex másik szép költeménye a Szent László királyról való ének.
Ugyanitt található Apáti Ferenc papokat csúfoló, feddõ éneke, az úgynevezett Cantilena.
A kódexben olvasható versbe szedett öröknaptár, úgynevezett csízió is, amely egy Európában elterjedt verses naptár fordítása.
Ugyanilyen csízió egyébként már korábbi idõbõl is maradt fenn; azt egy 1462 után készült latin nyelvû kódex, a Thuróczi-kódex õrizte meg.
Premontrei szerzetesektõl származó kódexünk kevés van.
Ilyen az 1508-ból való Döbrentei-kódex, amelyet Halábori Bertalan pap, királyi közjegyzõ másolt.
Zsoltárfordításokat, prédikációkat, evangéliumi részleteket, himnuszokat tartalmaz.
Sõt, van benne - "Mese" címmel - egy találós mese.
A kódex a tiszavidéki í-zõ (é helyett í-t ejtõ) nyelvjárás legrégibb emléke.
Premontrei eredetû még az 1519-ben másolt Lányi-kódex is.
Ez a somlóvásárhelyi apácák számára íródott, s a premontrei rend szabályait és szertartásait sorolja fel.
Legnevezetesebb kódexünk - és egyben legnagyobb magyar legendagyûjteményünk - az Érdy-kódex.
1524-1527 között fordította és írta Lövöldön (Városlõdön) egy névtelen karthauzi szerzetes.
A kódex az "egész szerzetesség" számára készült.
Latin nyelvû elõszava mellett magyar nyelvû elõszót is találhatunk; ez irodalmunkban az elsõ ilyen eset.
A könyv Temesvári Pelbárt prédikációi alapján írt beszédgyûjtemény: vasárnapi szentbeszédek, szentek életérõl való legendák, evangéliumok magyarázatai.
Különösen jelentõsek a magyar szentek legendái.
A karthauzi névtelen önálló, bátor fordító; szókincse gazdag.
Nyelve a kor nyelvi fejlõdésének legmagasabb fokát mutatja.
Glosszák, szójegyzékek
A latin szövegekhez írt magyarázó jegyzetekrõl (a glosszákról), valamint a latin szavak tanulását megkönnyítõ latin-magyar szójegyzékekrõl már az elõzõ részben is volt szó.
A kései ómagyar korban a latin nyelvû írásmûveltség növekedésével számuk jelentõsen megnõ.
Glosszákat egyházi és világi tárgyú szövegekben egyaránt találunk.
A legtöbb glossza a Sermones Dominicales ('Vasárnapi szentbeszédek') címû, két egymással összefüggõ kódexbõl álló latin szentbeszéd-gyûjteménybõl való.
A két kódex egy 1456-ban írt szentbeszéd-sorozatnak a másolata.
A szöveghez a glosszákat a beszédek magyar nyelvû elõadásának megkönnyítésére írták.
Ilyenek pl. a glossza: magyarázó írás, a filozófus: pogány bölcs, a bibliotéka: könyves kamora.
A két másolat összesen 6200 magyar szót tartalmaz.
1460 körül keletkezhettek a Jászói Glosszák.
A jászóvári (Jasov, Szlovákia) premontrei kolostor könyvtárában, egy kéziratos latin szöveggyûjteményben fedezték fel.
23 magyar szóból áll.
A Zirci Glosszákat 1470-1480 táján jegyezték be egy premontrei kolostor szentbeszédgyûjteményébe.
A glosszák kb. 20 szót tartalmaznak.
Jóval több glosszát (mintegy 400-at) találunk a "Nagyvátyi Glosszák" elnevezésû gyûjteményben.
Ezeket 1490 körül írták egy 1478-ban nyomtatott Biblia szövegéhez.
Szóanyaguk igen változatos, meglepõen sok közöttük a világi jellegû szó.
Világi paptól, illetve diáktól valók a Szalkai-glosszák (1490-bõl).
Szalkai László sárospataki iskolai könyvébe 440 magyar szót jegyzett be.
Szavai a latin iskolázásnak a szókincs növekedésére gyakorolt hatását mutatják, s becses adalékok irodalmi nyelvünk történetéhez.
Pl. a poeta nála 'versszerzõ', de magyar szóként, 'költõ' jelentésben is használja.
A múzsák 'versszerzõ asszonyok'; törlít 'ír, írásmûvet alkot'.
Világi eredetû az 1490 körüli idõbõl származó Ábel-szójegyzék.
Ez élõszóbeli diktálás után készülhetett; 220 szópárt, többek között társalgási fordulatokat is tartalmaz.
Megvan benne a számsor is.
A szójegyzék Ábel Jenõ hagyatékából került elõ.
A 16. század elejérõl származó glosszák közül kiemelkednek az 1520-ból való, kb. 600 szót tartalmazó Gyöngyösi Glosszák.
Ezek egy kéziratos latin kódexnek az obszerváns ferencrend szabályait tartalmazó fejezetében találhatók.
Jelentõsek még az 1525 körül készült Ortus Sanitatis (kb. 'az egészség eredete') címû természettudományi munka glosszái (454 glossza) is.
Ezeket egy orvos készíthette.
A munka a természet három osztályát (növények, állatok, kövek) ismerteti.
A kései ómagyar korból származik néhány eredeti (azaz nem fordítás alapján készült) magyar nyelvû emlékünk.
Ezek többnyire világi tárgyú írások.
Van köztük egy históriás ének, de vannak versek, verstöredékek, különbözõ polgári iratok, valamint levelek is.
A legjelentõsebb közülük talán egy 1476-ban készült 150 soros históriás ének: a Szabács viadala.
Ismeretlen szerzõje Mátyás királynak egy fényes haditettét, a Száva folyó partján épített Szabács várának ostromát és elfoglalását beszéli el.
A históriás ének nem sokkal a vár bevétele után keletkezhetett.
Valószínûleg egy nagyobb költemény töredéke.
Korábban többen hamisítványnak vélték, különösen kitûnõ verselése miatt.
A legújabb kutatások azonban arra mutatnak, hogy eredeti mû lehet.
A legrégibb szitkozódást 1479-bõl jegyezték fel.
A magyarok szidalmazzák a velük harcban álló németeket, s fenyegetik õket: "ittátok vérünket, ma isszuk ti véreteket".
A szitkozódás az 1479-bõl való latin nyelvû Dubnici Krónika vendégszövege.
Három babonás népi ráolvasást tartalmaz az 1488-ból való Bagonyai ráolvasások.
Közülük az elsõ egy "veres pejló" fekélyének megtisztulására, a második egy ló sántaságának gyógyulására, a harmadik egy János nevû ember szemölcsének elmulasztására szolgál.
A szerelmi költészet legkorábbi emléke az 1490-ben feljegyzett Soproni virágének.
Mai olvasattal és kiejtéssel: "Virág, tudjad, tõled el kell mennem.
És te éretted kell gyászba öltöznem."
A 15. század vége és a mohácsi csata (1526. augusztus 29.) közötti idõben több magánlevél, jogi és egyéb polgári ügyeket tárgyaló írás keletkezett.
A levelek, illetve iratok közül a jelentõsebbek:
Az elsõ magyar misszilis levél az 1479-1490 közötti idõbõl való.
Várday Aladár írta testvéréhez, Várday Miklóshoz.
Ebben biztosítja õt, hogy ügyét a vajda is támogatja.
Török Imre verses üdvözlete 1485-ben kelt.
A levélíró egy latin nyelvû levél utóiratában köszönti jegyesét, Krisztinát.
Az elsõ magyar nyelven írt nyugta Vér András menedéklevele 1493-ból.
A menedéklevélben (nyugtában) Vér András elismeri, hogy adósa, Erdõhegyi Balázs 100 forintnyi tartozásából megadott neki húsz forintot.
Az elsõ ránk maradt végrendeletet 1507-ben írta Cheh István, aki felesége és gyermekei javára birtokáról, malmáról és ingó vagyonáról végrendelkezik.
Az udvari írásosság ritka emléke egy 1516-ban kelt becsületbírósági ítélet.
Ebben az országbírók kibékítik egymással a horvátországi bánt és az általa megrágalmazott jajcai bánt.
Mûvelõdéstörténeti és nyelvészeti szempontból is egyaránt értékes Drágffy Mária kelengyelajstroma (1516-ból), amely sok, ma már nem élõ szót (ékszerneveket, szövetfajták nevét) is tartalmaz.
Pl.: majc 'arany vagy ezüst fonálból szõtt szalag'; násfa 'nyakék', gíra 'aranynak és ezüstnek régi súlymértéke', futa 'szövetnem', velez 'szövetnem', safil 'zafir'.
Közvetlenül a mohácsi vész elõtti hetekbõl több magánlevél is megmaradt.
Meghatóan szép pl. Batthyány Ferencnek feleségéhez írt, búcsúzó hangulatú levele, valamint Doroszlay bánhoz írt békelevele, amelyben kölcsönösen bocsánatot kérnek egymástól.
Igen figyelemreméltó Bocskay Ilona zárdafõnöknõnek unokaöccséhez, Bocskay Istvánhoz 1526. augusztus 29. elõtt intézett levele, aki elesett a mohácsi csatában.
A levélben "Elena priorissza Nyulak szigetérõl" arra kéri öccsét, hogy ne háborgassa az egyház jobbágyait.
A levél különlegessége abban rejlik, hogy nem küldõje, a fõnöknõ, hanem Ráskai Lea írta le, aki ebben az idõben a Margit-szigeti domonkos zárdában élt és könyvtáros volt.
A KOR NYELVI RENDSZERE
A szókészlet
Nyelvemlékeink arról tanúskodnak, hogy a kései ómagyar kor nyelvi rendszere - mind szó- és kifejezéskészletében, mind grammatikai eszközeiben - továbbra is erõteljesen gazdagodik.
A szókészlet gazdagodásának egyik módja az volt, hogy - fõként a legfontosabb szófajok: az igék és névszók között - a régi szavak új tartalommal teltek meg.
Pl. az atya szónak korábbi 'apa' majd 'pap' jelentéséhez ekkor járul az 'Isten' jelentés; az úr és az ember ekkor veszi fel a 'férj' jelentést; a fél 'valaminek a fele' pedig a 'feleség' jelentést.
A galamb, virág jelentése kibõvül a kedveskedõ 'kedvesem' megszólító jelentéssel.
A nyomorodik, nyomorog, megnyomorít szó családja, amely végsõ soron a nyom 'súlyával ránehezedik valakire, valamire' szóból ered, ebben az idõben nyeri átvitt 'tönkremegy, kínlódik, tönkretesz' jelentését.
Erõsen megnõ a szóképzéssel alakult szavak száma, pl. a böjtöl, búsít, borotvál, egyenget, egyezik, fonnyad, hitel, ismeretes, könyörög, tilalom, társas, végsõ, végtelen.
Sok olyan, szintén képzõvel alakult szavunk is adatolható ebbõl a korból, amelynek nincs önállóan élõ alapszava: ilyenek a fojt, foldoz, gerjed, gömbölyû, göngyölít, hólyag, ismer.
Sok szóösszetétellel létrejött szó tûnik fel ebben a korban, mint az atyafi, baromfi, bõkezû, fenevad, gondviselés, holteleven 'halálra rémült', pártütés.
Ekkor jelentkezik a fõnevesüléssel keletkezett folyosó, himlõ, lakó is.
A belsõ szóteremtéssel alakult hangutánzó-hangfestõ szavak állománya is megnövekszik, pl. a babuk 'búbos banka', bíbic, borzad, borzas, hopp, paskol, karattyol.
A gazdasági és társadalmi élet átalakulásával kapcsolatban, valamint más népekkel való békés és háborús érintkezéseink következtében ebben az idõszakban is sok jövevényszó került nyelvünkbe.
Szláv jövevényszavaink közül ebbõl az idõbõl való a vecsernye 'esti ájtatosság', barack, cirok, gázol, goromba, hofnica 'ágyúfajta', kolompár 'bádogos', rab.
A latin jövevényszavak fõleg a vallási élet, a szellemi és anyagi mûvelõdés szavai; pl.: árguvál 'vitatkozik', biblia, augusztus, cédula, forma, ciprus, cifra, cirkalom, cirkál, fáklya, farizeus, flaska, grácia, iskola.
A német jövevényszavak elsõsorban a városi, udvari életre, a mesterségekre vonatkoznak; pl.: cégér, céh, cérna, cél, böllér, erkély, gúnár, kapucni 'csuklya', islóg 'díszítésre használt apró fémlemezke, flitter'.
Olasz jövevényszavaink a lovagi, katonai élet, illetve a városi lakosság szókincsébõl valók: bástya, kandalló, falkonáta 'könnyû lõfegyver, ágyúfajta', karazsia 'posztófajta', trombita.
Van ebbõl az idõbõl néhány rumén szavunk is: bács 'számadó juhász', cimbora, katrinca 'kötény', továbbá egész Európában élõ vándorszavunk; pl.: bank, gránát 'drágakõfajta', garas, kapitány, firis 'ruhadarab'.
Az igék és névszók csoportján kívül azok a kisebb szófajok is gyarapodnak, amelyeknek a mondat nyelvtani felépítésében van fontos szerepük.
Ezek nem átvételek, hanem mind a magyarban keletkeztek.
Ebben az idõben alakul ki pl. az eredetileg határozóragos balra, nyomban, végre, õsszel, egyedül, különben, oldalt, örömest, nyilván, alattomban 'titokban' szavaknak határozószói jelentése és szófaja.
Sok határozószó jön létre ekkor összetétel útján is: ahol, amikor, imígy, ugyanottan, valahol, soha, sehol.
Tovább folytatódik a határozószóknak igekötõvé válása.
Már igekötõi szerepben használják pl. az alá, elé, által, felül, egybe, össze, hátra, ide, vissza szavakat.
Ez a kor jelentõs állomás a kötõszórendszer fejlõdése szempontjából is.
Egyes kötõszók határozószóból jönnek létre, mint a viszont, tovább, meg, azért, ezért, így, tehát, aztán.
Ragozott igealakokból lesznek kötõszóvá pl. a hiszen (< hiszem), talán (< találom).
Több határozószó, illetve határozói igenév módosítószóvá lesz: bizony, inkább, úgy, monnal 'mintegy', bátor 'úgy legyen', bezzeg, íme, lám, nyilván.
A melléknév felsõfokát ekkor kezdik jelölni a leg- nyomósító elemmel és a -b/-bb középfokjellel.
A határozott és a határozatlan névelõ kialakulása ebben az idõben válik véglegessé.
A tulajdonnevek körében folytatódik a korszak elején megindult változás.
A személynevek többsége, amely korábban többnyire még egyetlen elembõl állt, a kései ómagyar korban már két elemet tartalmaz: egy személynevet és egy jelzõi szerepû névelemet, amely a személy valamelyik jellemzõ tulajdonságát nevezi meg.
A személyneveket jelölõ szerkezetek felépítése az oklevelekben és a szövegemlékekben eltér egymástól.
A oklevelekben elõforduló szerkezetek többsége latinos felépítésû: a jelzõi elem a keresztnév mögött áll, s ahhoz a latin dictus 'mondott, nevezett' szóval vagy a de '-ból/-bõl, -ról/-rõl ' viszonyszóval kapcsolódik.
Példák a Magyar Oklevélszótárból: Nicolai dicti Garazda, Valentini dicti Feketew, Ewden de Naghmyhal.
A latin kapcsoló szócska nélkül: Johanna Galambos, Paulo Halaz, Johannes Kazdag.
A szövegemlékekben (kódexekben, levelekben) a jelzõi szerepû névelem a magyar jelzõi szórendnek megfelelõen a név elõtt áll.
Pl. Érdy-kódex: Burgundyay Sydmond kyral.
Ez a névelem vált késõbb öröklõdõ családnévvé.
A családnévvé válás a birtokos osztályban indult el: Bekefy Janus, Lakosantalháza (helynévben).
Középkori leveleinkben már többnyire így találjuk a személyneveket: Batthyany Ferenc, Ver Andrasnak, Dragffy Janos.
Az alacsonyabb néposztályokban a családnév késõbb, a 16-17. században alakult ki.
A helynevek elsõsorban összetétellel jönnek létre.
A névadási szokások általában megegyeznek a korábbi szokásokkal.
A helységeket többnyire a templom védõszentjérõl nevezik el: Szentmárton, Szentimre, Szentgyörgy, Szentmihályúr.
A helynévadás egy másik gyakori módja a helységnek a lakosok nemzetiségérõl való elnevezése: Magyarvég, Németegyház, Szászvég, Oroszfalu.
A nyelvtani rendszer
A nyelvtani rendszer változásai a korábban már megkezdett irányban folytatódtak tovább.
A legfontosabb hangváltozások (mint pl. a hasonulás, a nyúlás, a kettõshangok egyszerûsödése) erre az idõre már befejezõdtek, illetve befejezõdésükhöz közeledtek.
A hangváltozások következtében módosultak a szótövek is.
A korszak végére kialakultak a ma is élõ tõtípusok: az egy- és többalakú tövek (ház : házat, kéz : kezet, varjú : varjak, ajtó : ajtaja, ökör : ökröt; lõ : lövök; nyugodni : nyugszik, tesz : tevõ, alszik : alvó : aludni, hó : havas).
A képzõk rendszere kibõvül.
A korábban is használt képzõk mellett megjelennek a különféle összetett képzõk, pl. a -doz/-dez/-döz, -sít/-sül, -dokol/-dekel/-dököl, aszt/-eszt, -aml/-eml, -ós/-õs, -cska/-cske, -dad/-ded, -ika, -lat/-let, -ság/-ség, -zat/-zet.
Önálló szóból képzõvé válik a -fi 'fiú, valakinek a fia' és a -né (a nõ szóból).
Az -é birtokjel helynévképzõvé lesz.
Az igeragozásban a kor folyamán kialakulnak és megszilárdulnak az általános és határozott (azaz: az alanyi és tárgyas) igeragozás használatának szabályai.
Ekkor több igeidõt használtak, mint ma szokásos.
A múltban történt események kifejezése négyféle igealakkal történt.
Az elbeszélésben a mene, láta-féle formát, a befejezetlen cselekmény (imperfektum) jelölésére a megy vala, lát vala-féle formát használták.
A befejezett múlt (perfektum) kifejezése a ment, látott-féle alakkal, a régmúlt a ment vala, látott vala-féle alakkal történt.
A kor vége felé a leggyakrabban használt múlt idejû igealak már a perfektum volt (ment, látott).
A jövõ idõ kifejezése jelen idejû igealakkal, az -nd jeles igealakkal (menend), valamint összetett formában: a fog segédigével és az ige fõnévi igenevével történt.
Az igemódok használata az összetett mondatokban erõs latin hatást mutat.
A mellékmondatok igei állítmánya a latin szabályokat követve igen gyakran feltételes módban áll.
Pl. a Domonkos-kódexben (mai helyesírással): "Kit mikoron megfogott volna"; "Mondá, hogy õneki oltárt csinálnának, kin misét mondana"; a Margit-legendában: "Mikoron szent Tamás mártírról ... igen sok csudákat hallott volna".
A névszóragozás rendszere bõvül: növekszik a felhasznált határozóragok száma.
Ebben az idõben válik raggá a -szor/-szer/-ször, a -nként/-nkéd, a -ként, a -stul/-stül, -lan/-len, -lag/-leg.
Az -n, -on/-en/-ön helyhatározórag és a -n, -an/-en módhatározórag használata elkülönül egymástól.
A névutóból keletkezett határozóragok változatai (pl. belé - -be, belõl - -bõl) közül a rövidebb (-ba/-be, -ból/-bõl) változat ekkor válik általánossá.
A kor mondatrendszerét a változatosság jellemzi.
Valamennyi ma élõ mondattípus használatos volt már. A szövegek tagolásában azonban jelentõs eltéréseket találunk.
Mondatokat egymástól elválasztó írásjeleket az emlékeknek csak egy részében láthatunk.
A leggyakrabban elõforduló írásjel a pont és a vesszõ, a kor folyamán megjelenik a kérdõjel is. Felkiáltójelet még nem használnak.
A meglévõ írásjelek alkalmazása jobbára következetlen volt.
A mondatokban - kivált a korszak elején - feltûnõen sok a melléknévi igenévi állítmány.
Pl. (mai kiejtéssel) a Nádor-kódexben: "én feltámadandó vagyok"; a Birk-kódexben: "okot adandó lenne"; a Példák könyvében: "hamuvá leendõ vagyok".
A korszak végére azonban az igenévi állítmányt igei vagy névszói állítmány váltja fel.
Az alany és az állítmány számbeli egyeztetése gyakran latin mintát követ: a mennyiségjelzõs vagy számnévi szófajú alany után többes számú az állítmány.
A mondatokban az ige és az igenév bõvítményei között megnõ a vonzatok száma.
A fõnevek minõségjelzõi fõként a stílus díszítésére, hangulatfestésre szolgáltak: szörnyû halál, kemény beszéd, szomorú mondás, rettenetes kín - ezeket gyakran halmozták is: édes beszédû szent Bernald doktor, siralmas és keserûséges óra, csillogó szép fényes arany.
A fõnévi jelzõk használata elõsegítette egyes fõnevek melléknévvé válását.
Ebben az idõben lett pl. melléknévvé dús (eredetileg: 'szenátor'), derék (eredetileg: 'a test törzse') szavunk.
A határozóval bõvülõ való igenévi jelzõ különösen a korszak elején volt gyakori: messze való föld, hamar való idõben.
Késõbb már egyszerûbb jelzõs szerkezetek fordultak elõ helyette.
A mennyiségjelzõs szavak egyeztetése a kódexekben sokszor mutat latin hatást; a jelzett szó többes számban áll: három áldozatok, háromezer vitézek.
A levélirodalomban ez a latinos egyeztetés már ritka.
A birtokos jelzõs szerkezetekben szívesen használják a -nak/-nek ragos birtokos jelzõt: Istennek félelme, Úrnak szentje.
Feltûnõen sok a személyes névmási birtokos jelzõvel alkotott szerkezet: én házam, te anyád.
Ennek oka egyrészt a latin birtokos szerkezetek mintája lehetett, másrészt azt is hangsúlyozni akarták az ilyen szerkezetekkel, hogy a birtok személyre vonatkozik.
Az értelmezõs szerkezetek száma szintén gyarapodik.
A korban már dokumentálhatók a fõnév különféle vonzatai.
A melléknév is gyakran vesz fel bõvítményt, amely mindig határozó.
A melléknév határozói a színes, élénk stílust szolgálják (pl. igen jó, fölötte ékes).
A mellérendelõ szószerkezetnek már valamennyi fajtájával találkozunk.
Az összetett mondatok között az alá- és mellérendelõ mondatoknak valamennyi ma élõ típusát használják.
Az összetett mondatok rendszere lényeges vonásaiban már az õsmagyar korban kialakult; a kései ómagyar korban fõleg a rendszer további finomodását tapasztaljuk.
A kor nyelvi fejlõdését áttekintve megállapítható, hogy nyelvünk a vizsgált kor végére szókincsében és kifejezéskészletében színes, gazdag; nyelvtani rendszere pedig szilárd és rugalmas volt.
IRODALOM
MAGYAR NYELVÛ IRODALOM
A magyar nyelvû kolostori irodalom felvirágzása 1470 és 1530 között
A 15. század második felének két új irodalmi jelensége a latin nyelvû humanista irodalom meghonosodása és a magyar nyelvû kolostori irodalom kibontakozása.
Az utóbbi szorosan kapcsolódott a latin nyelvû egyházi irodalomhoz.
Irodalomtörténeti jelentõségét nem eredetiségének, tartalmának vagy önálló esztétikai értékeinek köszönheti, hanem annak a fordítói erõfeszítésnek, amely révén néhány évtized alatt megszületett az írott magyar irodalmi nyelv.
Ezzel párhuzamosan megnyílt az írni-olvasni tanulás lehetõsége azok számára is, akik latinul nem tudtak.
Mindezt korszakunkban egy meglehetõsen szûk csoport igénye táplálta: latinul nem tudó apácák, kolostorokban élõ, fizikai munkát végzõ laikus testvérek és néhány buzgó világi személy igénye.
A 15. század közepe elõtt csak elvétve készült egy-egy magyar nyelvû kódex.
A hittanítás kezdettõl fogva anyanyelven folyt a prédikáció keretében, a jogi ügyeket ismertették az ügyfelekkel magyarul is, de írásba foglalásukra latinul került sor.
Az írástudók tudtak latinul, a hívek és ügyfelek viszont magyarul sem tudtak olvasni.
A fordítás élõszóban történt, s ezen keresztül a nyelv lassan elvont teológiai és jogi kérdések kifejezésére is alkalmassá vált.
A latin grammatika közvetlen hatása akkor kezdett érvényesülni, amikor a latin szövegeket írásban próbálták meg közvetlenül és lehetõleg szó szerint lefordítani.
Az 1370 táján készült Ferenc-legenda fordítás (Jókai-kódex, 1440) a kezdeti nehézségeket tükrözi: a magyar szöveg sokszor teljesen értelmetlen a nyelvünktõl idegen grammatikai szerkezetek szó szerinti átültetése miatt.
A magyar Ferenc-legendát latinul gyengén tudó ferences szerzetesek számára fordíthatták, másolhatták, a 15. század elsõ harmadában készült bibliafordítás, az ún. Huszita Biblia (Bécsi-, Müncheni-, Apor-kódex) eredete pedig vitatott.
A korból más magyar nyelvû kódexet nem ismerünk, de néhány tucatnál több valószínûleg nem is volt.
Az 1470-1530-as évekbõl viszont több mint negyven kódex maradt fenn, ezek nagyobb része sokadik másolat.
A fennmaradt másolatok két-háromszáz elpusztult kódexrõl tanúskodnak, ami az anyanyelvû irodalom iránti igény ugrásszerû megnövekedését jelzi.
Ezek a kódexek többé nem véletlenszerûen készültek, hanem folyamatosan, egy pontosan meghatározható réteg számára, pontosan meghatározható tartalommal.
Az anyanyelvû kolostori irodalom gyors kibontakozását több tényezõ segítette.
A meglazult szerzetesi fegyelmet a 15. század folyamán rendi reformok sorával igyekeztek nálunk is helyreállítani.
Ezekben nagy hangsúlyt kapott az iskolázás színvonalának emelése a latin nyelv- és írástudás megkövetelése.
Az apácák lelki vezetését a megreformált szerzetesek végezték, õk ellenõrizték a kolostori fegyelmet, s õk voltak a közvetítõi egy újfajta, személyes vallásosságnak (devotio moderna).
A latinul nem tudó apácák nem elégedtek meg többé a közös latin zsolozsmázással, melynek szövegét nem értették, hanem önállóan is akartak imádkozni, elmélkedni.
A szövegeket szerzetesek válogatták s fordították le számukra, õk viszont megtanultak magyarul olvasni, néhányan közülük pedig írni is.
Az anyanyelvû kolostori irodalom jellemzõi
Az új olvasóközönség lelki igénye szabta meg az anyanyelvû olvasmányok tartalmát: lelki épülést, okulást és az áhítat elmélyülését szolgáló vallásos irodalom ez.
Nem eredeti mûvekrõl van szó, hanem a latin nyelvû liturgikus és ájtatossági irodalom egy jól körülhatárolható részét tették szorgalmas fordítók és másolók ötven-hatvan év alatt hozzáférhetõvé magyar nyelven.
Bár a latin forrásszövegek ekkor már nyomtatásban is terjedtek, a kézzel írott magyar nyelvû kódexek mindig egyedi, alkalmi összeállítások.
Sok közöttük vegyes tartalmú.
A kódexek egy része hosszabb-rövidebb ideig az egész kolostori közösséget szolgálta, étkezés alatt, vagy esténként a káptalanteremben olvastak fel belõlük.
Mások eleve személyes használatra, magánolvasásra készültek.
A kódexek szerzetesrendi háttere
A nyelvemlék-kódexek többsége (33 darab) a két koldulórend, a ferencesek és a domonkosok között oszlik meg.
A magyar domonkos rendtartomány központja a híres várbeli Szent Miklós kolostor volt, itt mûködött a rend egyetemi rangú fõiskolája és valószínûleg innen reformálták meg a nyúl-szigeti (Nyulak-szigete, Margit-sziget) apácakolostort is.
A reform jegyében fordíthatta le az apácák számára Váci Pál 1474-ben Szent Ágoston reguláit és a rendi határozatokat.
Váci Pál eredeti kéziratának fennmaradt töredékét Birk-kódex néven tartjuk számon.
A domonkos szerzetesek irányítása alatt a szigeti kolostor lett a magyar nyelvû kódexek egyik fõ gyûjtõ- és másoló helye.
Szemben, a Duna túloldalán állt az óbudai klarisszák kolostora, ennek felügyeletét a mariánus ferencesek közeli kolostora látta el, õk gondoskodtak az anyanyelvû olvasmányaikról is.
A klarisszák és dominikánák szívesen kölcsönadtak másolásra egy-egy kódexet egymásnak.
A nagyvázsonyi pálosok két imádságos könyvvel is kedveskedtek alapítójuk feleségének, Kinizsiné Magyar Benignának.
1493-ban készült a gazdag díszítésû Festetics-kódex, 1513-ban pedig a Czech-kódex.
Feltehetõen a szintén imádságokat tartalmazó, világi megrendelõ számára másolt Peer-kódex is a vázsonyi kolostorból származik.
A premontrei rendi reformok szülötte a Lányi-kódex (1518-1519) néven ismert ordinárius, mely a latin szertartások rendjét tolmácsolja magyarul.
Ez az egyetlen nemzeti nyelvû ordinárius Európában.
Különleges színfoltot jelent a rendek palettáján a lövöldi karthauzi kolostor, ahol az Érdy-kódex készült.
A karthauziaknak nem volt nõi kolostoruk, világiak lelki gondozásával sem foglalkoztak, mégis ebbõl a rendbõl származott a kódexirodalom elsõ komoly íróegyénisége, aki a rendi keretek fölé emelkedve állított össze egy egész évre szóló prédikáció- és legendagyûjteményt.
A fordítók
A kódexszövegek fordítói általában egyszerû szerzetesek voltak, akiknek személyérõl semmit sem tudunk.
A középkor szokása szerint nevüket sem igyekeztek megörökíteni.
Váci Pál teológiai magisztert is csak késõbbi rendtörténeti utalások alapján sikerült azonosítani a Birk-kódex fordítójával.
A másik név szerint ismert fordító a Székelyföldrõl származó Nyújtódi András ferences fráter, aki Judit nevû apácahúga számára ültette át magyar nyelvre Judit könyvét a Bibliából.
Nyújtódi a testvérének szóló meleg hangú ajánlásban nevezi meg magát, a Székelyudvarhelyi Kódex az õ keze írását õrzi.
A Jordánszky-kódex ismeretlen bibliafordítója szokatlanul személyes hangot ütött meg arról panaszkodván, hogy Mózes II. könyvének egy részét nem érti, az V. könyv végén pedig megkönnyebbülten lélegzik fel és kéri az olvasókat, hogy imádkozzanak érte.
Az egyetlen tudatos szerzõ, a Karthauzi Névtelen
A már említett Érdy-kódex nem egy kész latin mû mechanikus fordítása, hanem mindenestõl a magyar olvasók számára készült összeállítás.
A szerzõ tudatosságát nemcsak a mû pontos szerkezete jelzi, hanem egy hosszabb latin és egy rövidebb magyar nyelvû elõszó is.
A latin prológusban az író elmondja, hogy kiknek és mi célból készíti mûvét, s emellett a nevét kivéve számos fontos adalékkal szolgál saját magára vonatkozóan is.
Az irodalomtörténet-írásban Karthauzi Névtelenként számon tartott szerzõ a fenyegetõ lutheri eretnekséggel szemben akarja felvértezni hasznos olvasnivalóval a különbözõ rendû apácákat és laikus testvéreket.
Minden ünnepre lefordítja a megfelelõ szentleckét és evangéliumi szakaszt, majd hosszú prédikációt fûz hozzájuk, a szentek ünnepein pedig az adott szent legendáját is közli.
E sok éven keresztül készített munka tisztázata az Érdy-kódex (1526).
A másolók
A másolók között még gyakran akad szerzetes, de egyre több a nemcsak olvasni, hanem írni tudó apáca is.
Legismertebb közülük Ráskai Lea, akinek öt igényes kódexet köszönhetünk (Margit-legenda 1510, Példák Könyve 1510, Cornides-kódex 1514-1519, Szent Domonkos élete 1517, Horváth-kódex 1522).
A nyulak-szigeti domonkos apáca nem egyszerûen könyvmásoló volt, hanem gyakran fûzött megjegyzéseket az elõtte fekvõ szöveghez, záradékaiban pedig utalt az adott évben történt helyi vagy más országos eseményekre.
Ugyancsak õ lehetett a kolostor könyvtárosa is.
Sövényházi Márta szintén a szigeti kolostor lakója volt, Alexandriai Szent Katalin verses legendája az Érsekújvári Kódexben az õ kézírásában maradt fenn.
Az apácák gyakran elragadtatott szavakat jegyeztek az éppen lemásolt szöveg mellé, de nem restelltek fejfájásukra sem panaszkodni.
Kódexek, mûfajok, mûvek
Nyelvemlék kódexeink tudományos értékét a múlt század elején kezdték felismerni, ekkor kezdõdött meg rendszeres gyûjtésük és kiadásuk.
Általában ekkor kaptak nevet is, egyesek õrzési helyükrõl (Debreceni Kódex), mások tartalmukról (Domonkos-kódex), megint mások tulajdonosukról (Lobkowitz-kódex) vagy felfedezõjükrõl (Czech-kódex).
A névadásra azért volt szükség, mert a középkori gyakorlatnak megfelelõen nem volt címük, a mûfaji megjelölés pedig (pl. imádságoskönyv) nem tette volna lehetõvé a hasonló tartalmú kódexek egyértelmû megkülönböztetését.
A kéziratok nagyrésze ráadásul vegyes tartalmú.
A rendkívül terjedelmes Érsekújvári Kódex pl. evangéliumi szakaszokat, prédikációkat, rövid tanításokat, legendákat, példákat és elmélkedéseket tartalmaz.
Az eltérõ mûfajú szövegeket csupán az köti össze, hogy valamennyit felolvasásra szánták.
Ugyanakkor a különbözõ mûfajok egy-egy mûben egységes egésszé is szervesülhettek, mint például az említett Érdy-kódexben.
A bibliafordításokról
Bibliai olvasmányok sokféle változatban bukkannak fel nyelvemlékeinkben.
Rendszeres, bár nem teljes bibliafordítás a korszakunkat megelõzõ ún. Huszita Biblia.
Ugyancsak rendszeres fordítás, bár az Ótestamentumot illetõen meglehetõsen szerény a már említett Jordánszky-kódex (1516-1519).
A Bibliát a szerzetesek az éjszakai zsolozsma keretében évente egyszer végigolvasták latinul.
Az anyanyelvû bibliaolvasásnak szervezett kerete nem volt, a történeti könyvek pedig a magánáhitatot nehezen szolgálták.
A folyamatos bibliafordításoknál népszerûbbek voltak a perikópa- és zsoltárfordítások.
A perikópák a mise olvasmányai, a szentlecke és az evangélium.
Ezekkel az apácák rendszeresen találkoztak latinul, s ha a tanítást és a történeteket ismerték is a pap tolmácsolásában, bizonyára szívesen hallgatták meg újra a káptalanteremben magyarul.
A zsoltárokat hetente elrecitálták latinul, anélkül, hogy értették volna.
A zsoltárfordítások segítették a fejbõl tudott szövegek megértését, és átélhetõvé tették az egyház e különös szépségû közös imádságait.
A 150 zsoltár fordítását tartalmazza a hozzájuk tartozó breviáriumi himnuszokkal és bibliai énekekkel az Apor-kódex mellett a Döbrentei- (1508), a Keszthelyi- (1522) és a Kulcsár-kódex (1539).
A perikópáknak az egész egyházi évet átfogó sorozatát tartalmazza az Érdy-kódex mellett a Döbrentei- és a Székelyudvarhelyi Kódex.
Esetenként egy-egy bibliai könyvet önállóan is lefordítanak. Erre már láttunk példát Nyújtódi Judit esetében.
Ide tartozik a Döbrentei-kódex Énekek éneke fordítása, mely a zsolozsma ének-tételeinek gyakori forrása, allegorikus értelmezésben pedig a misztika igen kedvelt szövege.
A nászénekben a jegyes Krisztust, a menyasszony pedig az Anyaszentegyházat jelképezi.
Prédikációk
Az anyanyelvû prédikációhoz az igényes prédikátor bonyolult szerkezetû, bibliai idézetekkel és nagy egyházi tekintélyekre való hivatkozásokkal bõven megtûzdelt latin nyelvû prédikációvázlatokat használt forrásul, melyeket élõszóban kibõvített, hallgathatóvá tett.
Nyelvemlék-kódexeinkben számos prédikáció olvasható elszórtan (pl. Cornides-, Érsekújvári-, Horváth-kódex), de van két legendáriummal kombinált rendszeres prédikáció-gyûjteményünk is, az Érdy- és a Debreceni Kódex.
E prédikációkat eleve olvasásra, felolvasásra szánták, így szerepüket tekintve az értekezésekkel (traktátusok) és az elmélkedésekkel kerültek mûfaji rokonságba.
A közvetlen fordítások (pl. a Cornides-kódex Dorottya-beszéde Temesvári Pelbárt sermójából) a források vázlatszerûsége miatt meglehetõsen szárazak.
A Karthauzi Névtelen viszont - ugyancsak Pelbárt alapján - az olvasmányosságot szem elõtt tartva, önállóan szerkesztette beszédeit.
Értekezések, elmélkedések
Az értekezések (a középkori szóhasználatban: tanulság, magyarázat) leggyakoribb témái a szerzetesi erények és bûnök, a mennyország örömei és a pokol kínjai, a halál, az utolsó ítélet, a lelkiismeret, az imádság.
Forrásaik többek között a nagy ferences teológus és rendfõnök, Szent Bonaventura (1274) regulái és Az élet tökéletességérõl írt mûve (Teleki-, Vitkovics-, Debreceni-, Lobkowitz-, Weszprémy-kódex), a misztika egyik legnagyobb hatású alkotása, Kempis Tamás (1471) Krisztus követése ( Debreceni Kódex, Lobkowitz-kódex) és a német misztikus Henricus Suso (1366) Horologium sapientiae címû dialógusa a Bölcsesség és a Tanítvány között (Nagyszombati Kódex).
Az egyetlen traktátus, melynek talán eredetije is Magyarországon született a Könyvecse az szent apostoloknak méltóságokról.
A kitûnõen szerkesztett, fordulatos "könyvecske" - az elsõ Dante-idézet és az elsõ magyar hexameter mellett - egy szellemes, pergõ vetélkedést is tartalmaz az apostolok között.
Legendák és példák
A szentek élettörténetének és csodáinak erkölcsnemesítõ, tudatformáló erejével tisztában volt az egyház, ezért nemcsak ünnepeiken olvasták fel a zsolozsmában legendájukat, hanem étkezés közbeni "asztalra olvasáshoz" is gyakran használtak legendáriumot.
A rendtagok számára mi sem jelentett nagyobb ösztönzést, mint a rendalapító életpéldája.
Az elõzõ korszakban tárgyalt Jókai-kódex mellett az óbudai klarisszák számára másolt Simor-kódex és a nyulak-szigeti domonkos apácák számára készült Virginia-kódex is tartalmazza Szent Ferenc legendáját.
A domonkos Ráskai Lea Szent Domonkos életét és csodáit 1517-ben másolta le (Domonkos-kódex).
A kolostor szentjének, Margitnak a példája azonban még ennél is közvetlenebb és meggyõzõbb lehetett az apácák számára (Margit-legenda).
Rövidebb legendák elszórtan sok kódexben feltûnnek, a szentek ünnepeinek rendjében azonban csak a már sokat emlegetett Érdy-kódexben és a Debreceni Kódexben követik egymást.
Az Érdy-kódex sanctoraléja az egész évet átfogja, a legendák fõ forrása a középkor legnépszerûbb legendáriuma, a Legenda aurea.
A Karthauzi Névtelen emellett számos más, rendi forrást is használt.
A magyar szentek legendái is elõször nála olvashatók magyarul.
A Debreceni Kódex sanctoraléja nagyon gazdag, de sajnos csonka.
A legendák jórészt a Catalogus Sanctorum címû gyûjteménybõl származnak.
A legnépszerûbb szent kétség kívül az aszkéta ideál, Szent Elek volt, akinek legendáját hat kódexünk õrizte meg.
Önálló mûfajt jelentenek a példák (exemplum), melyek rövid, kerek történetek, s valamely hitbéli vagy erkölcsi tanulsággal szolgálnak.
Szívesen használják fel prédikációk vagy értekezések keretében, mert az elvont tételeket jól megvilágítják, miközben a hallgatót, olvasót szórakoztatják.
Gazdag exemplum gyûjtemény a Példák Könyve.
Imádságos könyvek
A tanító mûfajokkal szemben az imádság az Istenhez fordulás közvetlen eszköze.
Imádkozni lehet közösségben (pl. a mise vagy a zsolozsma keretében, idetartozik a zsoltárok recitálása is), vagy magánáhítat formájában.
Az utóbbit szolgálják az imádságos könyvek.
Kilenc ilyen típusú kódexünk maradt fenn (legjelentõsebbek a Festetics-, Winkler-, Peer- és a Kriza-kódex), valamennyi magánszemély számára készült, akik között már világiakat is találunk.
A Miatyánk, Üdvözlégy és Hiszekegy Árpád-kori fordítások, melyek még a szóbeliségben végleges formát öltöttek.
A Krisztushoz, Máriához, Szentlélekhez szóló kötetlen, kérõ, hálaadó imádságok forrása leggyakrabban a Hortulus animae (A lélek kertecskéje) címû népszerû latin imakönyv.
Ebbõl fordították pl. a svéd rendalapítónak, Szent Brigittának (1344) tulajdonított, 15 imádságból álló imafüzért, melyet nyolc kódexünk is megõrzött.
Az imádságok közül kiemelkedik szépségével Petrarca hét bûnbánati zsoltára (Festetics-kódex).
Egyházi költészet - verses legenda
A latin himnuszok fordításai elsõsorban a szöveg megértését szolgálták: nem éneklésre, liturgikus funkcióra szánták õket, hanem imádságként olvasták.
Bár a vers a dallamtól ily módon elszakadt, egyes fordítók mégis igyekeztek a szótagszámot megõrizni, s így a latin versformákat a fordításokban meghonosítani.
A Döbrentei- és a Festetics-kódex himnusz-fordításai a legsikerültebbek (pl. Szent Ambrus himnusza: Veni Redemptor gentium - Jöjj nemzetnek Váltója vagy az ismeretlen szerzõjû Ave maris stella - Idvez légy tengernek húgya).
Nem fordítás, hanem éneklésre szánt önálló szerzemény Vásárhelyi András éneke Szûz Máriához.
A költõ neve a versfõkbõl olvasható ki, az ének (cantilena) keletkezési helyét és idejét az utolsó versszak örökítette meg (Pest, 1508).
A középkor végi magyar költészet legnagyobb teljesítménye Alexandriai Szent Katalin 4074 sor terjedelmû verses legendája.
Világi költészet
Egyszerre két nyelven, magyarul és latinul íródott a Szent László ének, mely az egyházi és a világi líra határán áll.
A jól sikerült, világos felépítésû ének dallama is fennmaradt, verselése felezõ tízes.
Az elsõ magyar verses szatíra szerzõje Apáti Ferenc.
Cantilénájában szellemes csipkelõdéssel festett körképet a Mohács elõtti magyar társadalomról, nevét a versfõkben örökítette meg.
A magyar nyelvû szerelmi költészet legkorábbi emléke egy Soproni virágének címen számon tartott két sornyi töredék 1490-bõl.
A Körmöcbányai táncszó (1505) az erotikus gúnyköltészet töredékes maradványa.
Mátyás király egyik fényes haditettét elbeszélõ költemény 150 sornyi töredéke a sokáig hamisítványnak tartott Szabács viadala (1476).
Verselése precíz, páros rímei sokszor bravúrosak.
A középkor végére megszületett az elvont mondanivaló kifejezésére is képes írott irodalmi nyelv, másfelõl pedig a latintól független, önálló magyar nyelvû líra.
LATIN NYELVÛ IRODALOM
A külsõ körülmények
A középkor vége Magyarországon is az irodalmi mûveltség megoszlásának kora, amely két határvonal mentén jön létre: egyik a nyelv, másik az eszmeiség.
A korábbiakhoz képest rendkívüli mértékben növekszik ugyan a ránk maradt magyar nyelvû irodalmi emlékek száma, azonban a latin irodalom továbbra is túlnyomó többséget képez.
Az eszmeiség határvonala a latin nyelvû irodalmat belülrõl osztja meg, egyrészt folytatódnak a középkori latinság nyelvi sajátosságai szerint alkotott és a középkor eszmevilágát tükrözõ mûvek, másrészt viszont megjelenik az antik latinság nyelvi normáihoz és stílusirányzataihoz igazodó, s az egyéniség tiszteletét hangsúlyozó humanista irodalom.
A hagyományos középlatin irodalom új mûfajokkal gazdagodik, s az egyes mûfajok képviselõinek száma is gyarapszik.
Virágzásnak indul a jogi és a prédikációs irodalom, s ezek jelentõsége éppen azáltal nõ meg, hogy a magyar nyelvûség és magyar irodalmi gondolkodás számára a legfontosabb mintákat közvetítik illetve jelentik saját maguk is.
A középkor utolsó századában nemcsak a humanista eszmeiség hoz újdonságot, hanem megváltozik a társadalom szerkezete, s vele együtt az értékrendje is.
Egyre nagyobb számban jelennek meg jogtudó világiak, akik írni-olvasni tudó rétegként az irodalom demokratizálódása irányában hatnak.
Átalakulnak a vallási formák, egyre inkább az egyéni vallásosság emelkedik nagy jelentõségre, s ez az irodalom tartalmi megoszlását is nagyban befolyásolja.
Úgy is mondhatnánk, hogy a humanizmus két szinten fejti ki hatását, s ebbõl a jelentõsebb kétségkívül az alsó szint.
A bécsi és a krakkói egyetem révén egyre többeknek adatik meg a tanulás lehetõsége, s a 15. század végén már e két könnyen megközelíthetõ egyetem fogadja be a magyarországi diákok túlnyomó többségét.
A papírmalmok termelésének növekedésével egyre gyakrabban hallunk olyan vidéken élõ világiakról, akik alkalmanként vagy hivatásszerûen könyvmásolással foglalkoznak, s ennek kapcsán a könyvek birtoklása is mind többek lehetõségévé válik.
Budán megjelennek az elsõ könyvkereskedõk, 1473-ban Karai László óbudai prépost szorgalmazására Hess András nyomdát alapít.
Társulatok alakulnak, amelyek mellékesen már mûvelõdési célokat is megfogalmaznak, könyvtárat tartanak fenn, mint például Iglón a Deák Társulat ('Fraternitas Litteratorum') vagy a 24 szepesi plébános egyesülete.
A városokban egy-egy oltár körül szervezõdnek társulatokba és vallásos egyesületekbe a világi hívek, ahol alkalmuk adódik az egyházi kultúra értékeinek behatóbb megismerésére.
A történeti irodalom
A humanizmus hatása sejthetõ a mögött a jelenség mögött, hogy a középkor végének Magyarországán megszületett a korábbi magyar krónikairodalom nagy szintézise, melyen azután évszázadok nemzedékei nevelkedtek.
A szerzõ Thuróczy János, az országbírói iroda ítélõmestere volt, s fõnöke, Hásságyi István biztatására fogott bele abba a munkába, hogy a korábbi krónikák hiányosságait pótolja.
Elõször Monaci Lõrinc költeménye alapján Kis Károly történetét illesztette be az írott magyar történeti hagyományba.
Késõbb Drági Tamás személynök ítélõmestereként elöljárója bíztatására a hun történetet fogalmazta át.
Majd 1342-ig a 14. századi krónikaszerkesztmény átdolgozásába és kiegészítésébe fogott, melyhez hozzáillesztette Küküllei Jánosnak I. Lajos király életérõl írott munkáját.
Végül a Kis Károly halála és Mátyás trónra lépte közti idõszakot önállóan írta meg, s vázlatát adta a saját koráig lefolyt eseményeknek.
Munkáját 1488-ban két kiadásban is sajtó alá rendezte, függelékül Rogerius mester történeti munkáját is csatolta.
Thuróczy Jánosnak a 'Magyarok története' (Chronica Hungarorum) címû mûve megalkotásához - a korábbi magyar krónikákon kívül - széles olvasottsága is támaszul szolgált: az ókori szerzõktõl a kortárs II. Pius pápa mûveiig idézett forrásokat, ismerte és felhasználta kortársai levelezését, a kancelláriában kibocsájtott okleveleket és az élõ szóhagyományt is.
Mûve sokban eltér elõdei munkáitól.
Köznemesi származása meghatározó arra a társadalomelméletre, mely szövegébõl kiolvasható, s melynek lényege a köznemesség társadalomformáló erõként való hangsúlyozása (Kézai hun-elmélete), és a szerzõ feltétlen hûsége a Hunyadi-családhoz.
Az eszményi fejedelmet Mátyás királyban látja, akihez az elõképet Attila hun király nagyvonalúan megrajzolt alakja szolgáltatja.
A történelmet nála már nem kizárólag Isten akarata, hanem a sors és a végzet egyaránt befolyásolja.
Tárgyát, a magyarság történetét többnek tartja az uralkodó családok történeténél, s kiegészíti a fõurak tetteirõl, bárói pártvillongásokról és parasztháborúkról való tudósításokkal.
Latin nyelvének könnyed stílusa a korabeli kancellária eszményeihez igazodik, kedveli a hasonlatokat és a természeti leírásokat, az epizódokat és a lovagregényekbõl ismert ízlésvilágot.
Késõbbi hatásának magyarázata kétségbevonhatatlan szépírói tehetségében rejlett
Egyháztörténet
A korszak történeti irodalmának jellemzõje, hogy a rendi öntudat megerõsítése célzatával felélénkül a szerzetesrendek érdeklõdése saját közeli és régmúltjuk iránt.
A magyar alapítású pálos rendben már a 15. század második felében megkezdte Dombrói Márk a rendi évkönyvek vezetését és a történeti anyag feltárását.
Ezen munkálatok eredményét a 16. század elején Gyöngyösi Gergely pálos rendfõnök rendszerezte 'A testvérek életrajzai' címen írt, ám befejezetlenül hagyott munkájában.
A történeti mû befejezésére Gyöngyösi ifjabb rendtársa, Hadnagy Bálint vállalkozott, a pálosok rendtörténete azonban így is kéziratban maradt, holott mind terjedelmével, mind színvonalával kiemelkedik a hasonló munkák sorából.
Gyöngyösi mûvéhez forráskutatást is végzett, összeállította azon oklevelek jegyzékét, melyek a rend története szempontjából jelentõséggel bírtak.
Szalkai Balázs obszerváns ferences tartományfõnök a század derekán fogott rendtörténeti krónikájának összeállításába, amit aztán a késõbbiekben többen - köztük Laskai Osvát - is folytattak.
A rendtörténeti munkákban a korra jellemzõ módon megjelent az irodalomtörténeti érdeklõdés, amennyiben Szalkai Balázs foglalkozott a huszita bibliafordítás kérdésével, Gyöngyösi Gergelytõl ismerjük Csanádi Adalbert költõi munkásságát.
Emlékirat
Általában kevés mûfaji képviselõje van a középkori emlékirat-irodalomnak.
Ezek közül élénk nyelvi és képi világával kiemelkedik a Szepességben született német anyanyelvû Leibici Márton munkája, aki Lõcsén, majd a krakkói és a bécsi egyetemen folytatott tanulmányok után egy római zarándoklat alkalmával Subiacoban a bencés rendbe lépett, és a bécsi skót bencések monostorában élte le életét.
1446-1461 között annak apátjaként mûködött, 1464-ben hunyt el.
Fiktív párbeszéd formájában foglalta össze életének, kolostorának és választott hazájának, Ausztriának kortörténeti eseményeit.
A 'Senatorium' címû dialógusban egykori ifjúi énjének (iuvenis) kérdéseire mint öreg, idõs ember (senex) ad bölcs válaszokat.
Munkájában megkülönböztetett figyelmet szentel gyermekkori magyarországi élményeinek.
Az emlékirat mesélõkedvével egyedülállóan érdekes rajzát adja a késõ középkori kolostori kultúrának.
A szerzõ egyébként szoros kapcsolatban állt az egyházi reformmozgalom vezéralakjával, Nicolaus Cusanusszal, akinek a biztatására a bencés rendi reformmal kapcsolatos mûveket is írt.
Jogi irodalom és írásbeliség
A magyar középkor életét szabályozó szokásjog elsõ tudományos összefoglalása a 16. század elsõ évtizedében Werbõczy István tollán született meg.
A szerzõ II. Ulászló király megbízásából és a magyar nemesség ösztönzésére fogott anyagának feldolgozásába, amit 1514-ben fejezett be, s aminek a 'Nemes Magyarország szokásjogának Hármaskönyve' címet adta.
A Tripartitum prológusra és három nagy részre tagolódik, a részek címekre, azok paragrafusokra oszlanak.
A prológusban a jog alapfogalmait tisztázza, meghatározza a szokásjog és a római jog mûszavainak eltéréseit, a törvény és a szokásjog viszonyát.
Az elsõ rész a nemesi birtokjogot, a második a perrendtartást foglalja össze, a harmadik pedig Erdély és Szlavónia jogszokásait ismerteti.
A mû elé illesztett ajánlólevélben a bécsi humanisták stílusában fejti ki mûve születésének körülményeit, jelentõségét és saját jogászi és tudós szándékait.
A szerzõ forrásul használta a királyi levéltár okleveleit, a korábbi törvényeket, ítéletleveleket és az élõ szokásjogot.
Bár a római jog hatása kétségtelenül kimutatható a munkán, a kánonjog szemléleti keretei jelentik annak alappilléreit.
Werbõczy mûvének felépítését a skolasztikus rendszerezõ módszer jellemzi, nyelvén is érzõdik a skolasztikus nyelvszemlélet erõs hatása.
Bár munkája önállóságát Werbõczy határozottan tagadja, abba beépítette a köznemesi eszmerendszer elemeit.
Legfontosabb tétele a nemesi egyenlõség hangoztatása, miszerint nemes és nemes között nincs jogi értelemben vett különbség, a sarkalatos nemesi jogok egyaránt megilletnek kisnemest, köznemest és bárót (ún. primae nonus illetve una eademque nobilitas), amelyet Thuróczy János krónikájából vett történeti érveléssel támaszt alá.
Másik alapvetõ jelentõségû tétele a 13. század óta alakuló koronaeszme és az organikus tan összekapcsolásával a Szentkorona-tan rendszeres kifejtése és a magyar király fõkegyúri jogának hangoztatása.
Bár a Tripartitum törvényerõre sohasem emelkedett, hatását tekintve az újkori Magyarországon csak a Biblia vetekedhetett vele, számos nyelvre, köztük magyarra, horvátra és németre lefordították, s ilymódon a magyar irodalmi és jogi nyelv kifejlõdésének egyik legfontosabb eszköze lett.
Az újlaki jogkönyv
1524-ben az egykor a Szerém megyei Újlaki család birtokában volt Újlak mezõváros a király közvetlen fennhatósága alá került.
A - nem utolsó sorban Kapisztránói János sírja körül kialakult zarándokhely miatt - fejlett település polgárai ekkor a királyhoz fordultak, hogy a hét, majd nyolc szabad királyi város mellé Újlakot is emelje az uralkodó a szabad királyi városok rangjára.
A király hajlott is kérésükre és 1525. december 13-án kibocsájtotta (bársonyba kötött kódex formájában) az újlaki jogkönyvet, amely sok esetben a budai jog rendelkezéseit vette át és fordította latinra.
A jogkönyv ugyan nem tartalmazta mindazon kiváltságokat, melyekkel a szabad királyi városok éltek, de kétségtelenül jelentõsen elõmozdította az újlaki polgárok szabadságát és gazdasági megerõsödését.
Az öt könyvre és azon belül fejezetekre oszló gyûjtemény kétségkívül a késõ középkori jogi kodifikációs tevékenységnek egyedülálló emléke, amennyiben a városi jogok rögzítését szolgálta.
Az újlaki polgárok azonban alig örülhettek új kiváltságaiknak, szûk esztendõ elteltével menekülniük kellett a török hódítók fegyverei elõl jogkönyvükkel a hónuk alatt.
Az írásbeliség terjedésének és igényei emelkedésének a jele, hogy a középkor végén egyre több formuláskönyvet állítottak össze, melyek a levélírás szabályait voltak hivatva összefoglalni és mintákat biztosítottak a hivatalok mûködése számára.
A királyi kancellária mintáiból Magyi János állított össze egy gyûjteményt 'Stylus cancellariae' (Kancelláriai stílus) címen.
Ugyanakkor a káptalanok és konventek hiteleshelyeinek munkálkodását kívánta megkönnyíteni az 1521 után összeállított káptalani levélminta-gyûjtemény, valamint az 1460-1480 között született Somogyvári formuláskönyv, melyet valószínûleg a somogyvári bencés konvent világi jegyzõje szerkesztett.
Különösen nagy a jelentõsége a 16. század elsõ évtizedeiben létrejött ferences formuláriumnak, mivel a mozgásba lendült rendi szervezetet vetíti elénk, s azt a folyamatot mutatja, ahogy az obszerváns ferencesek hihetetlen gyorsasággal megszervezték azt a keresztes hadat, mely végül fellázadt urai ellen 1514-ben.
Amellett, hogy az ilyesfajta formuláskönyvek az évszázadok alatt rögzült formákat örökítették tovább, a királyi kancelláriában egyre nagyobb teret hódított magának a humanista latin stílus és eszmevilág.
Az útleírás
A késõ ókor óta kedvelt és hasznos mûfaja volt az irodalomnak az útleírás, mely maga is antik mintaképekre támaszkodott.
A legkorábbi magyar szerzõtõl ránk maradt útleírás, egyben a Mohács elõtti Szentföld-járás idõben utolsó emléke a mohácsi katasztrófát megelõzõ évtizedben íródott.
Szerzõje egy obszerváns ferences szerzetes, Pécsváradi Gábor, aki 1514-ben kelt zarándokútra, hogy aztán a jeruzsálemi Sion-hegyi ferences kolostorban töltött három esztendõ elteltével térjen újra haza, Magyarországra.
A szerzõ utazása révén kimaradt a ferences rend tagjait súlyos döntés elé állító magyarországi parasztháború eseményeibõl.
Hazatérése után 1519-ben Bécsben jelentette meg munkáját, melyben latin nyelven foglalta össze szentföldi útjának tapasztalatait.
A népszerû mû, címe szerint 'Jeruzsálem városának rövid és olvasásra kellemes leírása', élvezetes stílusban tájékoztatja az érdeklõdõt a legfontosabb utazási tudnivalókról, megjelöli a nevezetességeket és a zarándoktemplomokban nyerhetõ búcsúk mértékét is.
Mûvének rendkívüli értéke a szemtanúi hûség, melynek érdekében a szent helyeket magyar mértékegységekkel le is mérte.
A magyar szerzõk az elsõk közt voltak, akik hírt adtak az oszmán birodalom belsõ viszonyairól.
Pécsváradi Gábor munkájában egyedülálló tudósítást olvashatunk I. Szelim szultán 1516-1517. évi hadjáratáról, melynek a szerzõ szemtanúja volt.
Európa-szerte szintén nagy népszerûséget vívott ki magának Magyarországi György barát, vagy ahogyan korábban ismerték, a Szászsebesi Névtelen.
A szerzõ 1438-ban a szászsebesi domonkosok növendékeként esett az Erdélyre rontó törökök fogságába, s csaknem húszesztendei fogságban szerzett emlékeit és élményeit írta le latinul immár Rómában 'Értekezés a törökök szokásairól, körülményirõl és gonoszságáról' címû munkájában, melynek népszerû voltát mi sem jellemzi jobban, mint az, hogy 1480-1514 között hét kiadást ért meg, s német nyelvre is lefordították.
Munkájában aprólékos részletességgel írt a hódító oszmánok világáról és foglyaiknak nyomorúságos körülményeirõl.
Hangvételét a tárgyszerûség jellemzi, gyakran elismeréssel és megértéssel szól a mohamedánok vallási türelmérõl és emberségérõl.
Teológiai irodalom
A középkori Magyarország teológiai irodalmának egyik legeredetibb alkotója, Andreas Pannonius a néma barátok karthauzi rendjének tagja volt.
Életét ugyan itáliai kolostorokban töltötte, Hunyadi János egykori vitézeként azonban hazája iránti élénk érdeklõdését élete végéig megõrizte.
Egyik mûvét kifejezetten Mátyás királynak ajánlotta.
Fõ mûve az Énekek éneke kommentárja volt, melyet bár 1460-ban megírt, de haláláig dolgozott rajta.
A skolasztikus és misztikus szemlélet keretei között rendkívül eredeti mûvet alkotott, mely a magyarországi teológiai irodalomnak már korán nagy tekintélyt szerzett.
A domonkos rend képviselõje volt Nicolaus de Mirabilibus, aki szintén élete nagyobb részét Itáliában töltötte, 1494-tõl azonban a magyarországi domonkos rendtartomány fõnöke lett.
Itáliai éveiben egyetemi elõadóként és hitszónokként írt olasz nyelvû értekezést a lelkiismeretrõl, majd latin nyelvû munkában foglalkozott az eleve elrendelésrõl.
Mindkét szerzõ óriási teológiai ismeretanyagot használt fel érvelõ jellegû mûvében.
Prédikációk
Az egyházi irodalom sajátos feladatokat vállaló mûfaja a szentbeszéd: egyrészt a hitterjesztést és a tanítást szolgálja, másrészt az irodalmi anyanyelvûség kialakulásának alapvetõ feltétele.
A gyûjtemények részben névtelenül, részben azonban már a szerzõnevek feltüntetésével jelentek meg.
1456-1470 között egy Pécs környéki pap állított össze gyûjteményt "Sermones dominicales" (Vasárnapi szentbeszédek) címen, melyben nagy mértékben támaszkodott Voraginei Jakab prédikációira.
Munkája kéziratban magyar glosszákkal ellátva terjedt.
A 15. század második felében a koldulórendi, elsõsorban a ferences obszervánsok körében lendült fel és emelkedett európai jelentõségre a prédikációgyûjtemények összeállítása.
Temesvári Pelbárt beszédeit rendtársai számára állította össze, szövegeit nem elmondásra, csak vázlatnak szánta.
Prédikációit a skolasztikus logikai rendszer alapján építette fel, érvelését hatalmas tömegû, egyházatyáktól és középkori tekintélyektõl kölcsönzött idézetekkel támasztotta alá.
A hallgatóság figyelmének fenntartására és a tárgy szemléltetésére érvei mellé erkölcstanító példákat állított, melyeknek egy részét saját tapasztalataiból, másik részét példagyûjteményekbõl merítette.
Temesvári Pelbárt fiatalabb rendtársa volt Laskai Osvát.
Több száz prédikációt tett közzé õ is, vasárnapokra írt szentbeszéd-gyûjteményének elõszavában azonban kitért arra, hogy célja a falusi papok megsegítése és az egyszerû nép oktatása volt.
Rendkívüli jelentõséget tulajdonított Laskai az egyes ember öntudatának és eszmei elkötelezettségének.
Temesvárival szemben beszédeinek eredetiséget biztosít a társadalmi érzékenység és a nemzeti öntudat számos megnyilvánulása.
Gyakran bírálta a társadalom jómódú, de szent célokért áldozatokat nem hozó rétegeit, s eszmeileg igyekezett védelmezni a szegénységet.
Újfajta megnyilvánulása a 13. század óta formálódó nemzeti tudatnak, hogy a hun-magyar azonosságot kiterjesztette az egész népre, s büszkén hirdette, hogy a széles értelemben vett magyarság a keresztény Európa védõpajzsa.
Felhívta a figyelmet a török veszélyre és az ország belsõ, etnikai-vallási megosztottságára.
Rendje tagjainak öntudatát kívánta megerõsíteni akkor, mikor a ferences rendi krónika folytatását vállalta, és Kapisztránói Szent János hõsi életével foglalkozott.
A két ferences szerzõ mûvei számos kiadásban jelentek meg, s valóban nagy hatást fejtettek ki Európa-szerte.
Hagiográfia
Miután 1456. október 23-án a szerémségi Újlak mezõvárosban a ferences kolostor cellájában meghalt Kapisztránói János, hatalmas néptömeg kezdett ravatalához zarándokolni, s a temetés után a sírnál sem szûnt a zarándokok hosszú sora.
A várakozásoktól feszült lelkiállapotban lévõ emberek között, akik betegségükre a szentként tisztelt ferences sírjánál kerestek gyógyírt, számos csodaszámba menõ gyógyulás történt.
Ezeket a csodás eseményeket 1460-ban a városi hatóság jegyzõkönyvbe foglaltatta azzal a szándékkal, hogy elõmozdítsák Kapisztránói János szentté avatását.
389 gyógyulást és tíz török fogságból való csodás szabadulást tulajdonítottak az Újlakra zarándoklók a szentként tisztelt ferences barát érdemeinek és közbenjárásának, illetve közvetve a sírnál tett fogadalmaknak.
Az újlaki jegyzéktõl függetlenül 1457-ben Soproni Péter ferences szerzetes igyekezett összefoglalni a Kapisztránóival kapcsolatos csodákat, Laskai Osvát pedig utalások szerint megírta életrajzát.
Laskai munkája ugyan elveszett, Soproni Péteré azonban 1523-ban nyomtatásban is megjelent.
A 14. század végén Velencébõl Budaszentlõrincre szállították a pálos rend védõszentjének, Tébai Remete Szent Pálnak az ereklyéit, s ezáltal a pálosok központi kolostora szintén zarándokok célpontjává vált.
Az ereklyéknél bajaikra enyhülést keresõ emberek között számos csodás esemény történt, melyeket a pálos Hadnagy Bálint gyûjtött össze és tett közzé nyomtatásban Krakkóban 1507-ben.
A neves pálos szerzõ ugyanezen években Remete Szent Pál életrajzának kiadásával is foglalatoskodott, mely 1511-ben Velencében látott napvilágot.
A késõ középkori hagiográfikus irodalom tehát kettõs célt tûzött maga elé: részben a török elleni védelmi harcokban elesett szent életû hõs eszményével a keresztény öntudatot, részben pedig az õskeresztény példák felelevenítése által a szerzetesi önértelmezés megerõsítését célozta.
Mindkét cél érdekében az irodalom terjesztésére a legmodernebb eszközt, a könyvnyomtatást használta fel.
Ennek egyik jellemzõ megnyilvánulása, hogy az 1486. évi strassburgi kiadást követõen számos alkalommal megjelent nyomtatásban az a gyûjtemény, melynek célja a Legenda Aureából hiányzó magyar szentek legendáinak közzététele volt ('Legenda sanctorum Hungariae').
Tudományos és tankönyvirodalom
Az alacsony származású Szalkai László esztergomi érsek, korának egyik legmûveltebb, verselõ és ékesszóló fõpapja nem külföldi egyetemen, hanem az ágostonosok sárospataki iskolájában szerezte ismereteit.
A Sárospatakon töltött tanulóévek emléke a késõbbi érsek iskolai jegyzete.
Kisvárdai János babérkoszorús ('baccalaureus') rektorsága alatt ugyanis 1489-1490-ben itt jegyezte le a magyar középkor egyetlen fennmaradt zeneelméleti tankönyvét, mely színvonalát tekintve bármelyik egyetemen megállta volna a helyét.
A Szalkai-kódex a zeneelméleten kívül asztronómiai, egyházjogi és retorikai jegyzeteket is tartalmaz, ezek azonban kevésbé önálló munkák.
A 15. század végén Németalföldön aritmetikai kézikönyvet szerkesztett Magyarországi György, aki valamely egyetemen magiszteri fokozatot szerzett.
Mûvében ugyan Utrecht környéki pénzekkel számolt, de függelékben megadta a magyar pénzek átváltási arányait is.
Munkája 1499-ben nyomtatásban is megjelent.
Költészet
A humanizmus jelentkezése leginkább a költészet formai és tartalmi vonatkozásain éreztette hatását.
Továbbra sem szorult ki teljesen a liturgikus költészet az irodalomból, ám ennek jellemzõje egyre inkább a magyar nyelvûség, illetve az antik formavilág követése volt.
A liturgikus költészet mûvelõi természetszerûleg szerzetesek voltak, közülük is elsõsorban a pálosok érdemelnek említést.
A bécsi egyetemen végzett Tatai Antal a budaszentlõrinci kolostor hitszónoka, aki az 1470-es évtizedben sajtó alá rendezte a pálos misekönyvet és a zsolozsma szövegeit tartalmazó breviáriumot.
Tatai rendtársa, Csanádi Adalbert, akit Gyöngyösi Gergely rendtörténete igen ékesszóló hitszónokként jellemez, himnuszokat szerzett az angyalokról és az angyali üdvözletrõl Gyümölcsoltó Boldogasszony ünnepére.
Emellett a rend védõszentjének, Remete Szent Pálnak verses zsolozsmáját minden valószínûség szerint a humanizmus hatása alatt hexameterekben írta meg, s hozzá a himnuszokat szapphói strófákban költötte.
Igen érdekes tartalmi vonatkozásai miatt az az ismeretlen szerzõtõl ránk maradt, a késõ gótika stíluseszménye alapján írt Szent László-ének, mely az 1460-1470-es években keletkezhetett.
Szerzõje újszerû tartalommal töltötte meg a himnikus emelkedettséget adó formát: László alakja kapcsán az ének felvillantja a 'hunok királyi sarját', ami minden bizonnyal a kortársak emlékezetébe idézte Attila hun király alakját, s a hun-magyar azonosságtudat elterjedését szolgálta, amint az Laskai Osvát prédikációiban, Thuróczy János és Werbõczy István munkáiban egyaránt megfigyelhetõ.
A politikai megfontolások anakronizmusokra is csábítják a szerzõt, aki azt állítja, hogy hõsének meg kellett küzdenie a törökökkel és a huszita eretnekséggel is.
A szent király himnusza ily módon a Mátyás király melletti politikai szimpátia keltés eszköze lett, irodalmi értékébõl azonban ez mit sem von le.
Magyar fordítása valóban költõi mûfordítás, mely sekélyességei ellenére is újfent azt bizonyítja, hogy a középkori latinitás az irodalmi anyanyelvûség dajkája volt.
HUMANISTA IRODALOM
A magyarországi humanizmus megjelenésének elõzményei
A 14-15. század fordulóján Firenzében kezdett kibontakozni az a késõközépkori mozgalom, mely Francesco Petrarca kezdeményezéseit felhasználva, az újonnan felfedezett antik források alapján a középkori használatban megromlott latin nyelv helyreállítását, egyszersmind az egész kultúra megújítását tûzte ki céljául.
Az új szellemi irányzat, melyet létrehozóiról, a humanistákról humanizmusnak, célkitûzésérõl, az "újjászületõ irodalom"-ról (renascentes litterae) pedig reneszánsznak nevezünk, új korszakot nyitott az európai kultúrában, megteremtve az újkori mûveltség alapjait.
A 15. században Itáliában - mely Róma leszármazottjának és a latin nyelv igazi örökösének érezte magát - fejlõdött tovább, és alakította ki ideológiáját.
A 16. században Európában máshol is meghonosodott, és az irodalomban tért hódított a nemzeti nyelvû reneszánsz.
Magyarország európai viszonylatban is igen korán kapcsolatba került az új kultúrával.
Zsigmond király budai várát, mely császári székhely is volt, itáliai követként jeles humanisták (pl. Francesco Filelfo, Ambrogio Traversari) is látogatták, de a magyar literátusok királyukat mint császárt kísérve nemzetközi fórumokon is megismerkedhettek a humanizmus eszmeiségével és egyes képviselõivel (pl. Poggio Bracciolini).
Erjesztõ hatást gyakoroltak az Itáliában tanult magyarok, illetve a Magyarországon élõ, Zsigmondtól magas rangra emelt olaszok (pl. a firenzei Scolarik) is.
A humanizmus átplántálásában jelentõs szerepe volt a nagy humanistának, Pier Paolo Vergeriónak, aki élete utolsó éveiben szorosabb baráti kapcsolatban állt Vitéz Jánossal.
Vitéz János, "a magyar humanizmus atyja"
Vitéz János, aki születési helyérõl Ioannes de Zrednának nevezte magát, Zsigmond király kancelláriájában kezdte pályafutását, majd fokozatosan emelkedett a magyar világi politika és egyházi élet csúcsára (Mátyás király fõkancellárjává és esztergomi érsekké).
Rendszeres humanista képzésben nem részesült, de egész életében mûvelte magát.
Mûveltsége egyedülálló volt magyar nemzedéktársai körében, irodalmi munkássága mellett foglalkozott asztronómiával és asztrológiával, történelemmel, erkölcsfilozófiával, filológiával.
Latin nyelvû kódexeit maga javította (emendálta).
Barátja és eszmetársa volt "a közép-európai humanizmus apostolá"-nak, Enea Silvio Piccolomininak (a késõbbi II. Pius pápa).
Részt vett a Hunyadi-fiak nevelésében, nagy szerepe volt Mátyás királlyá választásában.
Késõbb a Mátyás elleni összeesküvés élére állt, 1472-ben hunyt el.
Önálló irodalmi ambíciói nem voltak, levelei túlnyomó részét és szónoki beszédeit politikai mûködésének szükségletei hívták életre, alkalmilag íródtak.
Leveleskönyve, az elsõ humanizmus kori tudós mû Magyarországon, Ivanich Pállal együtt létrehozott munka.
Szónoki beszédei (orációi) legfontosabb témája a török elleni összefogásra való buzdítás, ami az olasz humanistáknak is egyik legégetõbb gondja volt; ez kiegészül a magyarok addigi szenvedéseinek és áldozatkészségének ecsetelésével, valamint az európai népektõl való segítségkéréssel.
Mindkét mûfajú írásaiban a középkori retorikát ötvözte humanista elemekkel, így pl. friss olvasmányélményeibõl származó átvételekkel, parafrázisokkal.
Mûveit példának tekintették Magyarországon, a külföldiek elismeréssel fogadták.
Honfitársai pallérozatlanságát fájlalva Vitéz János magára vállalta a magyarországi humanista kultúra megalapozását, szervezését és támogatását.
Váradi püspöki könyvtárát külföldiek is látogatták, Esztergomban humanista könyvtárat létesített, Mátyás király Bibliotheca Corvinianájának teremtve vele mintát.
Õ állt a hátterében az elsõ magyar könyvnyomda alapításának, s Pozsonyban egyetemet létesített, az Universitas Istropolensis-t.
Támogatta a nagy számban hozzá érkezõ külföldi és különösképpen az olasz humanistákat, akik mûveket írtak, ajánlottak neki.
Váradon, majd Esztergomban létrehozta a magyarországi humanista akadémiák elõzményeit.
Több tehetséges magyar ifjút taníttatott Itáliában, akik itthon az õ segítségével magas tisztségeket nyertek el.
Közéjük tartozott Garázda Péter és Vetési László, valamint híres unokaöccse, Janus Pannonius.
Janus Pannonius
Janus Pannonius (eredeti nevén Chesmiczei János) a magyar irodalom elsõ nagy egyénisége, az irodalmi mûveltségen alapuló magyarországi világi költészet megteremtõje, az Itálián kívüli európai humanista költészet elsõ nagy alakja.
A szlavóniai Chesmiczén 1434-ben született, nemesi családból.
Nagybátyja, Vitéz János költségén Ferrarában Guarino Veronese iskolájában humanista képzést kapott (1447-1454), majd Padovában jogot végzett.
Hazatérte után (1458) fényes karriert futott be: pécsi püspök, Mátyás fõkincstartója és szlavón bán lett.
Amikor a Mátyás elleni összeesküvés miatt a király haragja elõl menekülni kényszerült, megbetegedett, és 1472-ben Medvevárban meghalt.
Az utókor görögbõl készült latin vers- és prózafordításaival mûfordítóként, valamint a humanista levélírás kiváló képviselõjeként is számon tartja.
Janus Pannonius ferrarai iskolaéveiben tûnt ki bámulatos költõi tehetségével, szerzett itáliai hírnevet, s lett - mint maga írta - "Pannonia elsõ dicsõsége".
Elégiákat és panegyricusokat (v.ö. Claudius Claudiaus) is szerzett, de korai hírnevét leginkább virtuóz epigrammáinak köszönhette, melyek írásában Martialis volt az utánzott példaképe.
Témáit ferrarai napi élményeibõl és olvasmányaiból, az irodalommal és a költõkkel kapcsolatos élményeibõl merítette.
Epigrammáinak hangneme dicsérõ vagy szatirikus; magasztalta az erényt, a tudást, az alkotótehetséget, a nagy tetteket; csipkedte az emberi ostobaságot, jellemtelenséget.
Erotikus epigrammái, melyek többségére a szatirikus hangvétel jellemzõ, ma is népszerûek.
Dicsérõ epigrammái közül kiemelkednek az önmagáról és saját jelentõségérõl írottak.
Nagy öntudat jellemzi, mely abból ered, hogy pontosan tisztában volt saját költõi nagyságával és érdemeivel.
Kitûnõ epigrammákat írt tanáráról, Guarinóról, akit apjaként szeretett és tisztelt.
Még Ferrarában kezdte el Guarino-panegyricusát is, melyben méltó emléket állított neki.
Erotikus epigrammáiban szókimondóan és élesen gúnyolta környezete fajtalanjait, kéjenceit, bujáit.
Tizenhat éves korában írta Életkoráról (De aetate sua) címû versét, melyben dicsekvéssel örökítette meg felnõtt férfivá válásával kapcsolatos élményeit.
Nõket ritkán dicsér, gyengéd érzéseit inkább rejtegeti, de ezekrõl árulkodik az Ágneshez (Ad Agnetem) címû bókverse, az individuális magyar szerelmi költészet elsõ gyöngyszeme.
Padovában kevés verset írt, de ott szerezte legterjedelmesebb költeményét (Marcello-panegyricus).
Magyarországi költészetében fõ mûfaja az elégia, de epigrammákat is alkotott.
Megörökített politikai és hadi eseményeket, megszólaltatta alkotói magányát és háborúellenességét.
Hazai költeményei közül kiemelkedõ a Búcsú Váradtól (Abiens valere iubet sanctos reges Waradini) címû, melyben a téli magyar táj, Várad természeti, kulturális és szellemi értékei elevenednek meg.
Anyja, Borbála halálára írt elégiájában megrázó erõvel szólal meg a fiúi gyász és szeretet.
Gyakran foglalkozott saját szenvedéseivel.
Mikor a táborban megbetegedett (De se aegrotante in castris) címû elégiájában elbúcsúzik az élettõl, sírversét és ebben saját jelentõségét is megfogalmazza: "Itt nyugszik Janus, kivel õsi Dunánkhoz / Jöttek a szent Helikon zöldkoszorús szüzei".
Az egyik utolsó elégiájában, A saját lelkéhez címûben (Ad animam suam) - melynek hátterében neoplatonikus filozófiai ismeretei (v.ö. Marsilio Ficino) állnak -, a halál gondolata mellett az emberi nembõl való kiábrándultsága is érzékelhetõ.
Egy másikban (Az árvíz; De inundatione) az embert fenyegetõ természet jelenik meg a világot elnyelõ árvíz apokaliptikus képeiben.
Költészetének hazai fogadtatása az Egy dunántúli mandulafáról (De amygdalo in Pannonia nata) és A roskadozó gyümölcsfa fa-allegóriájában ismerhetõ fel.
Az egyik gyümölcsfa korai virágait fagy várja a pannóniai télben, a másik roskadásig tele gyümölcsökkel, melyeket - gondos kézzel való szedegetés helyett - dorongokkal vernek le.
Mátyás király és a humanista mûveltség
Szervezõtevékenységébe, itáliai kapcsolataiba és mecenatúrájába Vitéz János a neveltjét, Mátyás királyt is bevonta, aki késõbb, miután felszámolta és kiheverte az összeesküvést, maga vette kézbe országában a humanista kultúra fejlesztését és irányítását.
A király kimagasló szellemi képességekkel rendelkezett, és maga is járatos volt a humanista stúdiumokban, sõt egyes természettudományokban (pl. asztronómia, alkímia) is; mûveltségét magasztalták olasz kortársai.
A nevében fogalmazott levelek nagy részét kancelláriájában magyar humanisták írták, de maga is fogalmazott, diktált.
Levelei a humanista levél-mûfaj esztétikai normáinak megfelelõen célratörõek, jól áttekinthetõek, világosan érthetõek, sallangmentesek, és Mátyás uralkodói erényeit tükrözik.
Mátyás király Aragóniai Beatrixszal kötött házassága (1476) után hozzákezdett annak a nagyszabású tervének megvalósításához, hogy "Magyarországból második Itáliát teremt" (Bonfini).
A magyarországi humanizmus fellegvárává a királyi udvar vált, ahol külföldi, többnyire olasz tudósok a király megbízásait teljesítve dolgoztak.
Az udvar szellemiségét a firenzei neoplatonikus filozófia határozta meg, a közvetlen és szoros kapcsolatok révén Budán mintegy a firenzei akadémia kihelyezett tagozata mûködött.
Görögbõl és olaszból készített latin fordítások, Mátyást és tetteit dicsõítõ mûvek, a budai udvarban játszódó, különféle témájú humanista dialógusok (pl. Aurelio Brandolini Lippo mûvei) keletkeztek.
Az irodalmi és tudományos munka legfontosabb eredménye a korszerû magyar történetírás létrejötte.
A király Antonio Bonfinit bízta meg a magyar történelem humanista ízlésû megírásával.
A történetíró Thuróczy krónikáját dolgozta át, számos dokumentummal és az élõ hagyománnyal kiegészítve.
Saját kora bemutatásában fõleg a szemtanúk és saját élményeire támaszkodott.
A magyar történelem elõzményeit az egyetemes történelembe ágyazva tárgyalta, és sok ókori forrásból merített.
A magyar múltról szóló ismeretek a 19. századig fõképp Bonfini mûvébõl származtak, itthon és külföldön egyaránt.
Népszerûségben Bonfiniéval vetekedett Galeotto Marzio Mátyásról szóló könyvecskéje, amelyben a szerzõ anekdotaszerû kis történetekben örökítette meg élményeit a királyról és családjáról, a magyar szokásokról és mûveltségrõl, magyar barátairól.
Az utóbbiak közül Báthory Miklósról emlékezik meg a legmelegebben.
Mátyás legnagyobb kulturális tette könyvtára, a Bibliotheca Corviniana létrehozása volt.
Kb. 2000-2500 kötetével a korszak legnagyobb világi könyvtárának számított, állományát csak a vatikáni könyvtár múlta felül.
Értékét növelte, hogy - mint korábban Vitéz Jánosé - humanista könyvtár volt.
Ez azt jelenti, hogy a teljesség igényével gyûjtötte az ókori irodalmat, vagyis az összes görög és latin forrást, beleértve a patrisztikai irodalmat is.
Kevés nyomtatott könyvet tartalmazott, inkább nagy értékû kódexekbõl állt.
Ezeket görögül és latinul értõ tudósok másolták vagy ellenõrizték, a legkiválóbb itáliai és magyar könyvfestõ mûvészek ékesítették, az egyedi díszítésû könyvkötéseket és a vereteket kitûnõ mesterek alkották.
A nagyszerû könyvtárból ma mindössze 216 hiteles korvinát ismerünk.
A Jagelló-kori humanista irodalom
Mátyás király halálával nagy tetteinek és kezdeményezéseinek jó része nem talált folytatóra.
Az olaszok többsége eltávozott az udvarból, helyükbe a II. Ulászló királyt szolgáló csehek és morvák jöttek, és sokat idõztek Budán bécsiek, akikkel a kapcsolat szorosabbá vált.
A humanisták számára a legnagyobb vonzerõt továbbra is a Corvina könyvtár jelentette.
Tudatos gyarapítása megszûnt (az a kb. másfélszáz kódex, melyet még Mátyás rendelt Vespasiano da Bisticci firenzei mûhelyébõl, nem került haza); több kódexét kölcsönadták, sõt elajándékozták, de állománya gazdagságával és unikumaival - páratlan ritkaságú görög és latin kódexeivel - így is kitûnt Európában, és kivételesen jó lehetõséget adott az irodalmi és tudományos alkotómunka számára.
II. Ulászló idején az udvari humanizmus élén cseh és morva humanisták álltak.
Õk a király Budán mûködõ cseh kancelláriájában dolgoztak, és Itália mellett a humanista kultúrához felzárkózó Bécshez is igazodtak.
Két európai híresség, az olomouci Augustinus Moravus és a legnagyobb cseh humanista költõ, Bohuslav Hasistejnsky z Lobkovic állt az élükön.
Fõképp Magyarországon élõ külföldi humanistákra alapozta az elsõ nagy német humanista költõ, Konrad Celtis bécsi központú akadémiáját, a Dunai Tudós Társaságot (Sodalitas Litteraria Danubiana), melyet közép-európai humanistákból hozott létre.
A tagok ifj. Vitéz János veszprémi püspököt választották elnökükké. A budaiak önálló csoportként (contubernium) is rendeztek összejöveteleket.
II. Lajos király uralkodása (1516-1526) vége felé Rotterdami Erasmus eszméi és mûvei Magyarországon is terjedni kezdtek, és a királyi párt is meghódították.
A humanista kultúra a társadalom szélesebb köreihez is eljutott, így az alsóbb papsághoz és városi polgárokhoz.
Humanista képzettségben és a korszerû mûveltség terjesztésében továbbra is a magyar egyházi elit állt az élen.
Bár Estei Hippolit (Ippolito d'Este) egri püspökkel versengeni nem tudtak, magyar fõpapok (pl. Szatmári György, Várdai Ferenc) is gyûjtötték, olvasták az ókori és humanista szerzõk mûveit (Handó György humanista könyvtárat is alapított Pécsett), tanulmányaikban tehetséges ifjakat támogattak, és körükbe gyûjtötték, pártfogolták a humanista irodalmárokat, szerzõket.
A Jagelló-korban a magyar humanisták érdeklõdésének és tevékenységének középpontjában Janus Pannonius kéziratainak összegyûjtése, életmûvének kiadása és értékelése állott, ami országos közüggyé is vált.
A Janus-filológiában - részben magyar tanítványaik és támogatóik, részben pedig a költõ nemzetközi hírneve és nagysága miatt - külföldi tudósok is szerepet vállaltak.
A magyarok közül fõképp költõk (Magyi Sebestyén, Adrianus Wolphardus) jeleskedtek Janus kiadásában.
A költõt példaképnek tekintették, emellett a nemzeti öntudatot, büszkeséget rá hivatkozva táplálták.
A korszak kiemelkedõ magyar filológusa Matthaeus Fortunatus, aki európai rangú Seneca-kiadást publikált (1523).
Az irodalomban leginkább a költészet virágzott, magyar szerzõk újabb mûfajokat honosítottak meg benne.
Kortársai nagyra értékelték Jacobus Piso költõt, Erasmus elsõ magyarországi barátját.
Stephanus Taurinus magyar témájú eposzt szerzett, a Dózsa-féle parasztlázadást énekelte meg Stauromachia címû mûvében.
Ez hatott Nagyszombati Mártonra, aki Nándorfehérvár eleste (1521) után Magyarország fõuraihoz (Ad regni Hungariae proceres) címû eposz-igényû költeményében a török elleni összefogásra és védekezésre buzdította a címzetteket.
Költõnek is tehetséges volt Hagymási Bálint, akinek egy Magyarország szépségét és gazdagságát dicsérõ költeményét érdemes megemlíteni A bor és a víz dicsérete, illetve kárhoztatása (De laudibus et vituperio vini et aquae) címû "declamatio"-ja mellett, mely klasszikus idézetekben gazdag.
A költõ Bartholomeus Francofordinus Pannonius a humanista vígjátékot honosította meg Tücsök (Gryllus) címû mûvével.
Jagelló-kori prózánkban tovább virágzott a humanista levél; e mûfaj legjelentõsebb szerzõje ebben a korban Váradi Péter, aki 1490-1497 között írt leveleit gyûjtötte egybe Leveleskönyvében.
A felsorolt mûvek azt példázzák, hogy Magyarországon széles körben megnõtt az igény a latin humanista irodalom iránt.
Ez - a filológiával együtt, mely felkeltette az érdeklõdést az anyanyelv iránt - lerakta az alapokat ahhoz, hogy nemsokára megszülethessék magyar nyelven is a reneszánsz irodalom.
MÛVÉSZETEK
MÛVÉSZETTÖRTÉNET
Magyarország mûvészete 1437-1476 között
Zsigmond halála után Közép-Európában a császári trónt öröklõ osztrák hercegek székhelye, Bécs vált a legfontosabb kulturális, politikai centrummá.
Az 1459-es regensburgi páholykonferencián a bécsi Stephanskirche építõpáholyának mestere, Laurentz Spenyng egész Magyarországot a saját érdekeltségi körének tartotta.
Ez nem a puszta igény megfogalmazása volt, hiszen a mûvészettörténet tanúsága szerint a bécsi stílus országszerte elterjedt, ám a Zsigmond-kori helyi hagyományok is felismerhetõek a korszak mûvészetében.
A képzõmûvészetben az 1440-es években jelentõs stílusváltás zajlott le: a kései lágy stílus helyébe a nyugat-európai, elsõsorban németalföldi mûvészeti központokban megszületett új realisztikus stílus lépett.
Ezt Magyarországra fõleg dél-német, osztrák területek közvetítették.
A korszak jellegzetes stílusirányzata ebben a régióban az ún. kemény stílus.
Várak és kastélyok a 15. század közepén
Az Albert halálát követõ zavaros, háborús években sok régebbi kastélyt megerõdítettek.
Kisnánán a Kompolthiak udvarházuk mellett a falu plébániatemplomát is beépítették az új várba.
Ugyanezt tették az Újlakiak Várpalotán, de itt reprezentatív négy saroktornyos formát alakítottak ki.
A Marótiak ugyanekkor gyulai várukat új palotaszárnyak és kápolna építésével tették lakályosabbá.
Várdai István kalocsai érsek bácsi székhelyét hatalmas erõdítménnyel védte a fenyegetõ török veszély ellen.
Hunyadi János vajdahunyadi rezidenciáját elõször megerõdítette, majd kápolnával és két egymás felett elhelyezett nagytermet magába foglaló palotaépülettel bõvítette.
Egyes jellegzetes tagozatformák arra vallanak, hogy ezen az építkezésen francia mesterek is dolgozhattak.
Hasonló pompás erkélysorral díszített lovagterem építésébe kezdett Szécsi Dénes érsek Esztergomban, amelyet utóda, Vitéz János folytatott.
Vidéki templomépítkezések a 15. század közepén
Vas megyében az Ellerbach család monyorókeréki uradalmában a szomszédos osztrák területek mûvészetével párhuzamosan jellegzetes késõgótikus téglaépítészet fejlõdött ki.
Szép példája ennek a szentpéterfai templom.
Az ország keleti felén Hunyadi János építtetõ tevékenységérõl vannak adataink.
Az õ birtokán, Debrecenben nagy szentélykörüljárós csarnoktemplom épült.
Erdélyben a brassói Konrád kõfaragómester építette számára a tövisi ferences templomot.
E puritán épülethez hasonló a Hunyadi-rokonsághoz tartozó Vingárti Geréb János által építtetett vingárti plébániatemplom.
Ezek az épületek fõleg törtkõ falazatúak, kevés faragott kõ szerkezettel készültek.
Az ország központi területének egyházi építészete a 15. század közepén
Budán a Nagyboldogasszony plébániatemplom déli tornyát az egyik toronyablakba elhelyezett Mátyás-címeres kõ évszáma alapján 1470-ben fejezték be.
A torony magas, háromszintes, nyolcszögletû részének falait mély, profilált bélletû csúcsíves ablakok törik át.
Az ország középsõ régiójában a korszakban csak kisebb építkezések jellemzõek.
Jellegzetes mû a veszprémi székesegyház melletti Szent György kápolna átalakítása, amelyet Vetési Albert veszprémi püspök saját sírkápolnájává formált át.
Az apszis déli oldalára egy torony formájú késõgótikus szentségházat rakatott. Ennek konzolán szerepel az építtetõ neve, címere és a készítés 1467-es évszáma.
E felirat a legkorábbi antikva betûs írásos emlék Magyarországon.
A kápolna kapuját is egy új, vörösmárványból faragott, fiálés keretelésû, vimpergás díszkapuval helyettesítette.
Pozsony építészete a 15. század közepén
Zsigmond király halála nem jelent törést a korábbi évtizedekben megerõsödött nagyvárosok fejlõdésében.
Pozsonyban a legjelentõsebb munka a plébániatemplom hosszházának befejezése, ahol a mellékhajók térgörbe bordákat alkalmazó boltozata szoros kapcsolatot mutat a bécsi Stephanskirche Hans Puchspaum által épített hosszház boltozatával.
Bécsben fennmaradt a pozsonyi boltozat tervrajza is, melyet nyilván maga Puchspaum készített, és Bécsbõl érkezett kõfaragók építettek.
1456 után levelezett a várossal Larentz Spenyng, a bécsi páholy vezetõje.
Ekkor indultak a templom új szentélyének hosszan elhúzódó munkálatai.
Az épületrész teljes felszentelésére csak 1497-ben került sor.
Kassa és Északkelet-Magyarország a 15. század közepén
Kassán bécsi tanultságú mûhely folytatta a Szent Erzsébet plébániatemplom építkezéseit.
A templom boltozására 1440 elõtt került sor.
A bécsi mintákat követõ csillagboltozatok rokonai épültek meg a kassai ferences templom szentélyén is, majd megépült a nyugati karzat és a félbehagyott déli torony, a templom mellé pedig oldalkápolnákat emeltek.
A Szent Erzsébet-templom építkezéseit nagy valószínûséggel István városi építõmesterhez lehet kötni.
Õ készítette a bártfai plébániatemplom új szentélyboltozatát és szentségházát is.
A kassai plébániatemplom nyugati részein folyó munkákkal részben egy idõben építették délnémet tanultságú mesterek az új fõszentélyt.
A Felvidék építészete a 15. század közepén
Az észak-magyarországi felvidéki városok, mezõvárosok plébániatemplomaikat reprezentatív, háromhajós csarnok vagy álbazilika formában, késõgótikus hálóboltozatokkal alakították át.
Csetneken a plébániatemplom újjáépítése során új boltozatok készültek, és egy hármas szentélyfej építését kezdték meg.
Gyöngyöspatán is háromhajós, nyomott arányú csillagboltozatos álbazilikát emeltek.
A Szepességben a késmárki plébániatemplom széles, hálóboltozatos szentélyt kapott, s hasonló épület a szepesi prépostság temploma.
Messze kimagasló színvonalával tûnik ki környezetébõl a Szapolyai Imre által emelt kápolna a szepességi csütörtökhelyi plébániatemplomának oldalán.
A kétszintes épület tervei a bécsi páholyból kerültek ki.
Erdélyi városok építészete a 15. század közepén
Erdély városaiban is folytatódtak a korábbi korszak nagy templomépítkezései.
Ezek sokat megõriztek a késõ Zsigmond-kor helyi formakincsébõl.
A kolozsvári Szent Mihály-templom nyugati homlokzatát a kapuzattal együtt fejezték be.
A boltozat építésére is csak ekkor kerülhetett sor.
A déli toronyalj végleges kialakítását Schleunig Gergely plébános kápolnájának kialakításakor kapta.
Brassóban a plébániatemplom délkeleti kapuzata elé pompás elõcsarnokot emeltek.
Nagyszeben plébániatemplomának nyugati homlokzata elé hatalmas elõcsarnok, ún. ferula épült.
Szászsebesen a 13. századi hosszháznak csak a mellékhajóit újították meg.
Szobrászat a 15. század közepén
E korszakban a szerényebb, hagyományos címeres sírkövek mellett a fõurak és fõpapok általában teljes-alakos sírköveket készítettek (pl. ifjabb Hunyadi János gyulafehérvári síremléke, Szentgyörgyi Bazini György 1467 és Szécsi Dénes esztergomi érsek 1465 síremléke).
Kiemelkedõ minõségû Schönberg György pozsonyi prépost, a pozsonyi egyetem kancellárjának síremléke, amely Nicolaus Gerhaerts és Hans Multscher szobrászati stílusával mutat rokonságot.
Az általuk képviselt kemény stílus jelentõs mestere volt a magyarországi származású, de német területen mûködõ Kassai Jakab.
A lágy stílust felváltó kemény stílus jegyei figyelhetõek meg a 15. század közepén faragott elsõ tüskevári Madonnán is.
Oltármûvészet a 15. század közepén
A 15. század közepén országszerte elterjedtek a zárható szárnyakból és középsõ szekrénybõl álló szárnyasoltárok.
Ezek egyszerûbb változata festett táblákból állt, amelyeket szintén festett háromszögletû oromzatok sora kísért.
E típus egyik emléke a szepességi Mateóc Kis-Lengyelországban is dolgozó mester által festett oltára.
Lengyel kapcsolatokat mutat a liptószentmáriai oltár mesterének mûvészete is.
A szárnyasoltárok faragott oromzattal gazdagított változatát képviseli az erdélyi Almakerék fõoltára.
Egy másik fennmaradt erdélyi emlék, a prázsmári fõoltár mestere a németalföldi festészet elemeit is felhasználta mûvén.
A leggazdagabb, szobordíszes oltárforma emléke a bártfai Szent Borbála oltár.
A Viereraltar-nak nevezett típus szabályai szerint a középsõ fülkében négy szent kis alakja fogja közre a középsõ nagy figurát, ami itt egy Madonna szobor.
Az oltár szobrait és festett tábláit egyaránt a kemény stílus jellemzi.
Könyvfestészet a 15. század közepén
A könyvfestészetben is érvényesült e korszakban a bécsi hatás.
A bécsi Michael mester díszítette Donatus Grammatica-jának V. László számára készített példányát.
Habsburg Miksa tankönyvének bécsi mestere, az úgynevezett Lehrbüchermeister készítette a bécsi egyetem magyar nemzetének anyakönyvét, majd Mátyás király megrendelésére és az õ portréjával díszítve az ún. ferences missalét.
A korszak legnagyobb bibliophile Vitéz János, õ több kódexet rendelt firenzei mûhelyekbõl.
A címereslevelek között több a hazai munka.
Budán festették a Bodfalvi Bod család 1460-ban kiállított oklevelét.
Késmárk város 1463-as pecsétadományozó oklevele a magyarországi címerfestészet egyik legszebb darabja.
Bécsben készültek azonban a birodalmi grófi címet is viselõ Szentgyörgyi és Bazini család 1459-es címeres levelei.
Kismûvészetek a 15. század közepén
A korszak ötvösségének legkiválóbb emléke az a sodronyzománcos díszû kehely, amelyet Suky Benedek erdélyi nemes adományozott a gyulafehérvári katedrálisnak.
A kelyhet készítõ erdélyi mûhelybõl került ki egy gyöngyház faragású, sodronyzománc díszítésû ostyatartó viaticum-szelence is.
Ebben a korszakban terjedtek el országszerte a nagy gótikus oltárépítményhez hasonló úrmutatók (monstranciák), amelyek közül a pozsonyi Szent Márton-templomé a legmívesebb darab.
A templomok berendezéséhez tartoztak a bronz keresztelõkutak.
Ezeken jobbára a korábbi formák éltek tovább, amint azt a szepességi Késmárk vagy az erdélyi Brassó plébániatemplomának keresztelõmedencéin láthatjuk.
A korszak pecsétmûvészetébõl kiemelkedik Mátyás király koronázásakor, 1464-ben használatba vett felségpecsétje és aranybullája.
Magyarországi mûvészet 1476-1526 között
Mátyás király csak Beatrixszal kötött házassága után vált jelentõs mûpártolóvá.
Építkezései kezdetben még a korábbi idõszak bécsi kapcsolatokkal rendelkezõ késõgótikus stílusát követték.
A legjelentõsebb visegrádi munkálatokon az 1480-as évek elsõ felében már megjelentek reneszánsz elemek is, amikor Magyarországon itáliai mûvészek telepedtek meg.
Az 1480-as évek második felében jelentõs stílusváltás ment végbe.
Ekkor elsõsorban az ország keleti és középsõ vidékein került elõtérbe az a szász eredetû új késõgótikus stílusáramlat, amely sziléziai és lengyel közvetítéssel jutott Magyarországra.
Az udvar budai építkezésein, szobrászatában és könyvfestészetében ugyanakkor az itáliai reneszánsz is jelentõs hangsúlyt kapott.
Ezek a stílustendenciák párhuzamosan fejlõdtek tovább a Jagelló-korban, de már nemcsak az udvar szûk környezetében.
Az elsõ tisztán reneszánsz épületek 1500 körül épültek meg, az itáliai stílus a mûvészet minden területén elterjedt az egész országban; a késõgótika és a reneszánsz egymás mellett élése azonban mindvégig jellemzõ maradt.
Visegrád és építészeti kapcsolatai a kései Mátyás-korban
A visegrádi építkezéseket 1476 után kezdte meg Mátyás király.
Irányításukat a budai udvarbírókra bízta.
A királyi palota a következõ évtized folyamán pompás vidéki rezidenciává épült ki.
A Zsigmond-kori épületeket felújították: a nyíláskereteket, födémeket, erkélyeket, loggiákat, díszkutakat kicserélték modern késõgótikus szerkezetekre, néhol már reneszánsz elemekkel keverve.
Itáliai kõfaragók faragták reneszánsz stílusban a Herkules-kutat és a Múzsák-kútját, a kápolna berendezését és a díszudvar loggiáját.
A palota késõgótikus építõmûhelye dolgozott a fellegváron is.
Ugyanez a mûhely, vagy legalábbis annak stílusa kimutatható más királyi építkezéseken is, fõleg a budai udvarbírók kezelésében lévõ birtokokon: a tatai vár a zsámbéki kastély, a Vajdahunyad-vár átépítésén, illetve a pannonhalmi apátságnak - szintén a budai udvarbírók kommendátorsága alatt épült - kolostorépületén.
A visegrádi építkezések stílusát követte Nagylucsei Orbán gyõri püspök palotaépítkezése is.
Buda a kései Mátyás-korban
A budai vár újjáépítése során Mátyás király a Zsigmond-kori épületek egy részét felújíttatta az 1480-as évek második felében.
A palotakápolnába új berendezés készült és a szomszédos keleti szárny termeibe helyezték el a Corvina könyvtárat.
A vár udvarait bronzszobrokkal és díszkúttal ékesíttette.
A belsõ udvar nyugati szárnyának második emeletén egy nagytermet alakítottak ki, földszinti árkádsorára kétszintes loggiát építettek.
A Zsigmond-udvar keleti szárnyának bejáratát vörösmárvány díszlépcsõvel és díszes kettõs kapuzattal gazdagították.
Itt már fontos szerepet kapott az itáliai reneszánsz.
Mátyás felújíttatta a palota déli részén lévõ nagy ciszternát, felette olasz mintaképek alapján függõkertet hoztak létre.
A várhegy oldalába díszkert épült.
Az építkezések Mátyás életében nem fejezõdtek be, folytatódtak II. Ulászló korában is.
A reneszánsz elterjedésének kezdetei az 1480-1490-es években
A humanista mûveltségével a magyar fõpapok közül is kiemelkedõ Báthory Miklós váci püspök 1483-ban nógrádi, 1485-ben pedig váci várában építkezett. Ezek a munkák még inkább késõgótikus stílusban folyhattak.
1489-ben foglalta el a mogyoródi apátságot, amelynek helyén késõbb reneszánsz loggiával díszített kastélyt emelt.
Ezzel egy idõben valószínûleg váci palotájában is építtetett egy reneszánsz loggiát.
Filipec János nagyváradi püspök (1476-1491) a váradi püspöki palotát építtette át.
Ezen az építkezésen is megjelentek Budáról származó vörösmárvány reneszánsz szerkezetek késõgótikus elemekkel együtt.
Katedrálisok késõgótikus átépítései a Mátyás-kor végén és a Jagelló-korban
Zágrábban Laki Thuz Osvát püspök bécsi mesterekkel boltoztatta újra székesegyháza kórusát.
A boltozat egyik eredeti tervvariánsa ma is megtalálható a bécsi páholy tervanyagában.
Az 1480-as évek elsõ felében kezdõdött a székesfehérvári prépostsági templom fõhajójának újraboltozása, majd egy hatalmas körüljárós csarnokszentélyt kezdtek építeni. Ez azonban már nem készült el 1490-ig.
Hasonló építkezés indult Egerben is, ahol Nagylúcsei Orbán rendelte meg az új csarnokszentély építését, ám az épületrész még 1539-ben is befejezetlenül állt, majd három év múlva elpusztult.
Észak- és Kelet-Magyarország a kései Mátyás-korban
Az ország keleti felében a 15. század végén több meggazdagodó mezõváros építtetett nagyméretû szentélykörüljárós csarnok-rendszerû plébániatemplomot, a pesti, szászsebesi, brassói és debreceni templomok mintájára.
A gyöngyösi Szent Bertalan és a szegedi Szent Demeter-templom építésérõl nem maradtak fenn adatok, de a miskolci Szent István- (a mai avasi református) templom építését egy oklevél és egy felirat 1489 körülre keltezi.
A Szepességben tovább folytatódtak a késmárki és a szepeshelyi templomok építkezései.
Szepeshelyen az átépített hosszházhoz Szapolyai István pompás oldalkápolnát építtetett.
A Liptó megyei Okolicsnón Mátyás, illetve Corvin János támogatásával épült fel a ferencesek háromhajós csarnoktemploma.
A Dunántúl vidéki építészete az 1480-1490-es években
A megerõsödõ új nagybirtokosi réteg rezidenciáinak tipikus példája Egervári László Egerváron épült együttese (vár, ferences kolostor és a közeli Fancsika-temploma).
Ezek az épületek a Vas és Zala megyében a 15. században elterjedt idomtégla tagozatokkal készültek.
Kinizsi Pál Nagyvázsonyban (vár, pálos kolostor, plébániatemplom) alakította ki székhelyét.
A nagyvázsonyi épületegyüttes által képviselt késõgótikus formakincs az egész Balaton-felvidéken elterjedt.
Ezen építészeti kör egyik nagyrészt épen maradt emléke a zalaszántói plébániatemplom.
1490 után néhol már megjelentek reneszánsz elemek.
A Miksa császár által elfoglalt kõszegi várat is átépítették, ekkor készült el a nagyterem reneszánsz ablaksora.
A budai és a visegrádi királyi építkezések a Jagelló-korban
A budai palotában II. Ulászló idején tovább folytak a Mátyás által megkezdett építkezések.
A Mátyás-korban alkalmazott vörösmárvány helyett az itt dolgozó olasz kõfaragók felfedezték a sárgás színû budai márgát.
Az építkezésekben továbbra is nagy szerepet játszott a késõgótika.
A legjelentõsebb talán a várkápolna beboltozása volt, ahol térgörbe bordás boltozatokat alkalmaztak, melyet a király prágai palotáját építõ Benedikt Ried fejlesztett tökélyre.
Ried és prágai munkatársa Hans Spiess hatása érvényesült a visegrádi királyi palota szomszédságában újjáépült ferences kolostoron is.
A budai palota kõfaragvány töredékei között fennmaradtak olyan darabok, amelyek fõleg az ország keleti felében az 1490-es évektõl elterjedt szász eredetû késõgótikát képviselik.
A nyéki mûhely tevékenysége 1500 körül
II. Ulászló pompás reneszánsz kastéllyá építtette át Buda mellett, Nyéken a Zsigmond-kori vadászházat.
A falu temploma közelében két nagy épületet emeltek: a lakóépület fõhomlokzatát emeletes loggia díszítette. A másik, részben faszerkezetû épületet körben földszintes tornác övezte.
A nyéki építkezésen dolgozó mûhellyel budai márgából készíttette el Gergellaki Buzlai Mózes simontornyai várának számos faragványát, köztük a vár udvarát övezõ reneszánsz loggiát.
Perényi Imre Siklóson építette ki rezidenciáját, ahol szintén dolgoztak a nyéki mesterek.
Mindkét vár építésében fontos szerepet kapott a késõgótika is.
Ma is áll a szászországi mintaképeket követõ pompás siklósi várkápolna.
Pécs építészete a Jagelló-korban
A délvidéken Pécsett alakult ki jelentõs mûvészeti centrum.
Ernuszt Zsigmond püspök újjáépíttette a várat és a városfalakat és beboltoztatta a székesegyházat.
A székesegyház építõmestere, Demeter kõfaragó készíthette el a dominikánusok templomának csillagháló boltozatát is.
Ernuszt utóda, Szatmári György püspök jeles mecénás volt, folytatta a székesegyház díszítését, amelybõl egy vörösmárvány pasztofórium maradt ránk.
A székesegyház mellett újjáépíttette a káptalani épületet, és reneszánsz stílusban felújíttatta a püspöki palotát is.
A városfalakon kívül, a Tettyén reneszánsz villát emelt.
Az építkezésein elsõsorban dalmáciai mesterek dolgozhattak.
Egyházi központok reneszánsz építkezései a 16. század elején
Bács várát Váradi Péter kalocsai érsek építtette át.
Az épületet kerek saroktornyokkal, barbakánnal erõdítette és késõgótikus kápolnával, valamint reneszánsz palotaszárnyakkal ékesíttette.
A nagyváradi püspöki palota reneszánsz stílusú építkezéseit Thurzó Zsigmond püspök végezte el.
Gyulafehérváron Lászai János kanonok építtetett lombard reneszánsz elemekkel díszített homlokzatú, késõgótikus hálóboltozatú kápolnát a székesegyház mellé.
Esztergomban Bakócz Tamás érsek emeltetett magának sírkápolnát a bazilika oldalában.
A vörösmárványból készült, kereszt alaprajzú, fémszerkezetû kupolával koronázott épület a magyarországi érett reneszánsz legtisztább mûve.
Fehérmárvány oltárát Andrea Ferrucci faragta.
Bakócz utóda, Szatmári György érsek az esztergomi palota belsõ részén új lakóépületet emelt, amelyhez reneszánsz loggiával díszített függõkert csatlakozott.
Buda és környékének építészete a Jagelló-korban
Buda városának építkezésein a késõgótika többféle irányzata figyelhetõ meg.
A Mária Magdolna plébániatemplom két nyugati szakasza és a két kápolnával övezett nyugati tornya bécsi kapcsolatokat mutat.
Hasonló tornyot építettek a nagymarosi plébániatemplomhoz.
A budai várban is feltûnõ szász eredetû stílus jelentkezett a budai dominikánusok Szent Miklós-templomának átépítésén.
A hajó beboltozása mellett ekkor készült a részben még ma is álló torony.
Buda mellett, Szentlõrincen a pálosok fõkolostorában elkészült Remete Szent Pál sírkápolnája és Dénes testvér által faragott ereklyesírja, majd a templom új szentélye és a káptalanterem.
Erdély a Jagelló-korban
A szász eredetû késõgótika igazi elterjedési területe az ország keleti része volt.
A kolozsvári Farkas utcai egykori ferences kolostor hosszházát János testvér építette 1490 után.
Gazdag kõfaragványainak és behúzott támpilléreinek párdarabjai figyelhetõk meg a kolozsvári egykori domonkos kolostoron.
A behúzott támpillérek ismétlõdnek a dési plébániatemplomon is.
A kõfaragványok rokonait megtaláljuk például az ótordai plébániatemplom hosszházán és a nagyszebeni plébániaházon.
E stílust terjesztette el az erdélyi Szászföldön a nagyszebeni András kõfaragó: legjelentõsebb mûve a muzsnai plébániatemplom.
Hasonló a berethalmi csarnoktemplom épülete is.
Ezeket és más erdélyi templomokat az ismétlõdõ török betörések miatt hatalmas tornyos várfalakkal vették körül.
Északkelet-Magyarország építészete a Jagelló-korban
A szász késõgótika stílusjegyei figyelhetõek meg a pesti belvárosi templom oldalkápolnáin.
Valószínûleg ezek építéséhez kapcsolódott a templom két feliratos reneszánsz pasztofóriumának, feltehetõen egy reneszánsz oltárnak a felállítása.
A szász hatások késõbbi hullámát képviseli a Bátori András fia András által építtetett nyírbátori plébániatemplom pompás hálóboltozatos épülete, amelyet reneszánsz elemek díszítenek.
A templomépítkezéssel talán összefügg Bátori András 1526-ban faragott Madonnája is.
A nyírbátori templom boltozatával rokon az 1503-ban felszentelt szegedi ferences templom hosszházának - jóval a felszentelés után, de még 1543 elõtt épült - késõgótikus boltozata.
A Felvidék építészete a Jagelló-korban
A 15. század végétõl meggazdagodó nagy bányaváros, Selmecbánya központjában szentelték fel az egyhajós Szent Katalin-templomot.
A város feletti magaslaton hatalmas, háromhajós plébániatemplomot emeltek.
A város szélén Erasmus Roessl építette meg a Havasboldogasszony-templom gazdag térgörbe bordás szentélyboltozatát.
E különleges boltozási forma legtökéletesebb magyarországi példája a besztercebányai plébániatemplom oratórium-boltozata, amely Anton Pilgram bécsi mûveivel áll szoros rokonságban.
Sáros megyében Eperjes plébániatemplomát Johannes Brengyssen építette át késõgótikus stílusban.
A munkák fennmaradt számadáskönyvei egyedülálló forrásai a korszak építészettörténetének.
A közeli Bártfa városa 1507-ben kötött szerzõdést Alexius mesterrel a városháza felépítésére.
Ezen az épületen a késõgótikus formák már reneszánsz elemekkel vegyülnek.
Síremlékszobrászat Magyarországon a 15. század végén és a 16. század elején
A korszak legpompásabb sírkövei a teljes-alakos lovagi és fõpapi síremlékek.
Ezeken jól követhetõ a késõgótika és reneszánsz közti stílusváltás a 15. század utolsó évtizedében.
Az 1487-ben elhunyt Szapolyai Imre szepeshelyi sírkövét még késõgótikus, Szapolyai István 1499-es síremlékét már reneszánsz motívumok díszítik.
Az 1490-es években egy jellegzetes új reneszánsz sírkõtípus is megjelent, melynek felsõ részén címerpajzs, alsó részén feliratos táblaszerû mezõ található.
E típus egyik legkorábbi emléke Bernardo Monelli óbudai királynéi várnagy 1496-os budai sírköve.
1500 körül terjedt el egy másik változata, ahol a címerpajzsot ún. olaszkoszorúba foglalták, mint például Szentléleki Acatius Miklós 1516-os csatkai sírkövén.
Reneszánsz szobrászat Magyarországon a 15. század végén és a 16. század elején
Mátyás király Itáliából rendelt mûtárgyakkal gazdagította palotáit.
Ilyen a visegrádi palotakápolna carrarai márványból faragott pasztofóriuma.
Számos itáliai mester használt magyarországi vörösmárványt is az udvarban.
A visegrádi palota reneszánsz kútjain dolgozó mûhely vezetõje faragta a lernai hydrával küzdõ kis Herkules kiváló minõségû szobrát.
A Visegrádi Madonna néven ismert lunetta-dombormû és a hozzátartozó két puttórelief már egy sokkal középszerûbb olasz kõfaragó munkái.
Giovanni Dalmata mûveivel rokon az a két kiváló carrarai márvány oltártöredék, amelyek a diósgyõri várból, illetve pálos kolostorból kerültek elõ.
Kedvelt formává vált a 16. században Magyarországon a visegrádi palotakápolna pasztofóriumához hasonló szerkezetû szentségfülke.
A pesti belvárosi templom emlékei mellett e típus legjelentõsebbike Szathmári György pécsi szentségháza.
Faszobrászat Magyarországon a 15. század végén és a 16. század elején
E korszak különleges emléke a garamszentbenedeki úrkoporsó.
Ebbõl az idõbõl maradtak ránk a legmonumentálisabb szárnyasoltárok.
A kassai Szent Erzsébet-templomban új fõoltárt állítottak fel, amelynek pompás szobordísze a kor legmodernebb délnémet szobrászati törekvéseivel hozható rokonságba.
A lõcsei Szent Jakab plébániatemplom hatalmas faragott fõoltárának készítõje, Pál mester Veit Stoss krakkói mûhelyében tanulhatott.
Stoss más mesterekre, így a besztercebányai Szent Borbála oltár készítõjére is nagy hatással volt.
Inkább bajor területek szobrászati irányzataival hozható rokonságba az elpusztult pozsonyi és a selmecbányai fõoltár, melyekbõl csak egy-két szobor maradt ránk.
Festészet Magyarországon a 15. század végén és a 16. század elején
A nagy szobordíszes szekrényû oltárok szárnyait általában festett táblákból állították össze.
Több oltár maradt fenn az 1470-1480-as évekbõl ugyanazon mûhely alkotásai közül a Körmöcbánya melletti Jánosrét templomában, illetve Garamszentbenedeken.
Eleven, realisztikus ábrázolásmód jellemzõ rájuk.
Ez a németalföldi festészetbõl eredõ realizmus határozza meg az erdélyi Medgyes templomának fõoltárát, amelyet egy bécsi tanultságú mester festett.
1500 után a dunai iskola hatása érvényesült Magyarország festészetében, aminek szép példái a zólyomszászfalusi oltárok.
A korszak legjelentõsebb festõegyénisége a selmecbányai fõoltár szárnyképeit festõ MS mester.
A korszak reneszánsz festészetének kevés emléke maradt fenn.
A legfontosabb az 1490 után Beatrix királyné által használt esztergomi palota studiolójának erény-freskósorozata.
A templomok boltozatait vagy famennyezeteit gyakran díszítették késõgótikus vagy reneszánsz ornamentikával.
Könyvmûvészet
Mátyás király Corvina könyvtárát számos Itáliában vásárolt reneszánsz díszû könyvvel gazdagította, de létrehozott egy budai könyvmásoló és miniátormûhelyt is.
E mûhely töretlenül folytatta mûködését Mátyás halála után II. Ulászló számára.
Magánmegrendelõk is követték az uralkodók példáit.
Kálmáncsehi Domonkos székesfehérvári prépost (1474-1495) Breviáriumát és más kódexeit a milánói Franciscus de Castelloval díszítette.
Erdõdy Simon zágrábi püspök (1519-1543) Esztergomi Gradualeja vagy Perényi Ferenc váradi püspök (1514-1526) Esztergomi Missaleja - ez utóbbi egy miniatúrákkal díszített velencei õsnyomtatvány - szintén a budai mûhely stílusát képviselik.
Más mûveken erõteljesebben jelentkeznek a német festészet hatásai, mint a Pannonhalmi Evangelistarium Dürer és Schongauer metszetei alapján készült miniatúráin, vagy a helyi késõgótikus mûvészet hagyományai, mint a Kassai Graduale késõgótika és a reneszánsz határán álló díszítésén.
Címereslevelek
A címereslevelek díszítésében a kései Mátyás-korban is érvényesült a korábbi korszak késõgótikus hagyománya.
Az 1520-as évekig élõ dús késõgótikus sisaktakaróval kitöltött hátterû nemesi címerek miniatúrái (Nagylucsei 1480, Armbrust 1518) mellett 1500 körül elterjedtek a reneszánsz díszû címereslevelek is (Gersei Pethõ 1507).
Ezek díszítésében a budai miniátormûhely festõi is közremûködtek, így például Erdõdy Simon kódexeinek festõje készítette többek között Kanizsai Dorottya (1519) vagy a Gimesi Forgách család (1525) címerét.
Nemcsak a keretdíszítések gazdag reneszánsz ornamentikája, hanem a címerábrázolások realizmusa is figyelemreméltó (pl. Radák 1514).
Textilek, ötvösség
A 15. század második negyedében készült a gyöngyökkel kivarrt, gazdag késõgótikus veretekkel díszített magyar koronázási püspöksüveg.
Jellegzetes késõgótikus edénytípust képvisel a 15. század végére keltezhetõ esztergomi szarvserleg.
Ebben az idõben azonban már reneszánsz ötvösmûvek is megjelentek Magyarországon: Mátyás lombardiai ötvösökkel készíttette el az akkor már a királyi kincstárban õrzött ún. Mátyás-kálvária reneszánsz talapzatát.
Bakócz Tamás esztergomi sírkápolnájának felszereléséhez tartozott egy olasz reneszánsz hímzéssel díszített miseruha.
A 16. században is továbbélt a magyarországi sodronyzománc hagyománya, aminek szép példája Bakócz Tamás kelyhe.
A magyar késõgótikus ötvösség egyik legszebb emléke a németjárfalvai úrmutató, amely egykor valószínûleg az óbudai klarisszáké volt.
Majolika, üveg
Mátyás és Beatrix több készletnyi fehér ónmázas, színes festésû majolika edénysorozatot rendelt Itáliából, sõt mestereket hívott Budára, akik itt majolikamûhelyt rendeztek be.
Itt készültek a budai és visegrádi királyi rezidencia, sõt a váci püspöki palota majolika padlótéglái is.
Hamarosan Pécsett létrejött egy majolikagyártó mûhely.
Nemcsak Itáliából, hanem morva (Lostice) és német (Dreihausen, Siegburg) területrõl számos díszedény, keménycserép jutott be kereskedelmi úton Magyarországra.
A hagyományosan Velencébõl importált víztiszta és tojáshéj vékonyságú üvegedények importja mellett a 15. század második felétõl fellendült a hazai üveggyártás, amely a velencei formákat másolta, ám vastagabb falú, zöldes színû üvegtárgyai meg sem közelítették a muránói mûhelyek termékeinek minõségét.
Kályhák, bútorok, kárpitok a Mátyás- és a Jagelló-korban
A kései Mátyás-korban épülõ királyi paloták díszítésére új típusú késõgótikus kályhákat állítottak fel.
Eredetileg talán III. Frigyes megrendelésére készült az ún. lovagalakos kályha, de már bizonyosan Mátyás számára gyártották a Mátyás-címeres kályhát.
Ekkor jelentek meg az egy-egy csempén többféle színû mázat alkalmazó kályhák.
A díszes kályhák és másolataik nemcsak a királyi rezidenciákon, hanem magánvárakban, udvarházakban is megtalálhatóak voltak.
A korszak bútoraiból fõleg templomi berendezési tárgyak maradtak ránk.
A bártfai plébániatemplom stalluma késõgótikus stílusú.
A nyírbátori ferences templom intarziás reneszánsz stallumai a firenzei Marone mûhelybõl kerültek ki.
A 15. századi enteriõröket díszítõ kárpitokról csak Mátyás király - feltehetõen Antonio Pollaiuolo által az 1470-es években tervezett - trónkárpitjai alapján alkothatunk képet.
ZENE
A 15. század elejétõl Mohácsig
Zenetörténeti szempontból a 14-15. századdal új korszak kezdõdött Magyarországon.
Az Anjouk nyugat-európai orientációja szellemi s benne zenei életünk felpezsdülését is magával hozta.
Bár a városhálózat némi késéssel alakult ki, s nem járt együtt olyan fokú értelmiségi koncentrációval, mint nyugaton, a polgárság nálunk is jelentõs hatóerõvé vált, s ennek a zenei életre is pozitív hatása volt.
A késõközépkorból egyre több zenei adattal rendelkezünk (ilyen elsõsorban a gregorián ének és néhány többszólamú zenei emlék), s a kottás kéziratokon túl sokat olvashatunk a mindennapi zenei gyakorlatról: pl. fizetett diákcsoportok énekérõl az alapítványi miséken és a nagyheti szertartáson, vagy a szentsír melletti zenés szolgálatról, temetéseken való közremûködésrõl.
Egyházi zeneélet
E korban az ünnepélyes liturgikus (gregorián) ének mellett egyre inkább teret nyert a társulati, anyanyelvû éneklés elsõsorban a ferences és domonkos szerzetesek hatására.
Ezen túl azonban a pálos rend is - már a 14. századtól kezdve - a társaskáptalanokéval egyenrangú, virágzó zenei-liturgikus életet folytatott.
Jellemzõ például, hogy a 15. században Budaszentlõrincen a szertartásban résztvevõ szerzetesek száma több százra emelkedett!
E rendben (amely a szerzetesség történetében az egyetlen magyar alapítású) hûségesen õrizték és mûvelték az esztergomi gregorián hagyományt annak liturgikus sajátosságaival és dallamváltozataival együtt.
A középkor végén még az egyszólamú éneklés túlsúlya jellemzõ a hazai zenei gyakorlatra, s ez a helyzet csak a 14. századtól kezd lassan megváltozni; akkor is elsõsorban a régies zenei technikák válnak a mindennapi gyakorlat részévé. A 15. századtól beszélhetünk Magyarországon jól dokumentált egyházi többszólamúságról.
A középkori zenei gyakorlatban tehát mindvégig meghatározó szerepe volt a gregorián éneknek - e szempontból egységes volt az iskolák, püspöki, szerzetesi központok és plébániák, valamint a királyi kápolna liturgikus praxisa.
Tudósaink szerint a középkori templomokban naponta legalább 3-4 órán át zengett a gregorián ének.
Az õsi zenei stílus elevenségét jelzi, hogy bizonyos mûfajokban (pl. alleluják, Kyriék, sequentiák, olvasmányok) tovább folyt az énektételek gyarapodása.
Legjelentõsebb kottás kéziratainkat sorra véve, említsük elsõként az esztergomi könyvtárban õrzött 15. század közepére datálható díszes antifonálékat, amelyek a magyar liturgikus-zenei hagyomány biztos õrzõi.
Mellettük igen jelentõs Futaki Ferenc Graduáléja (1463), amely Budáról kerülhetett Isztambulba.
A század második felébõl származó fontos gregorián forrásunk a váradi egyház számára készített díszantifonále, amit Pruisz-Filipecz János püspök készíttetett.
Ennek érdekessége, hogy nem csupán kottaírása cseh fajtájú, hanem tartalmában is ötvözi a hazai dallamváltozatokat és szokásokat a szomszédos vidék hagyományaival.
Ugyanez jellemzi a szepesi káptalan szerkönyveit is, valamint a 16. század eleji kassai, kolozsvári, brassói és a híres Ulászló graduálét.
A központi esztergomi hagyományt a 15-16. század fordulóján néhány budai kódex õrzi, melyek közül a legjelentõsebb a kétkötetes Bakócz-Graduale.
Ugyancsak a magyar hagyomány fenntartói a pálos rend kottás kódexei, így a Zágrábban õrzött antifonále, vagy a nyitrai plébánia gradualéja.
A központinak tekinthetõ esztergomi hagyomány mellett külön vonalat képviselnek a délvidéki, a kalocsa-zágrábi egyházmegyés kódexek: pl. a Thuz Osvát zágrábi püspök által készíttetett antifonálék a 15. század végérõl.
A 14-15. század fordulójáról való ferences és domonkosrendi kottás kódexek a fentiekkel szemben szigetet képeznek a magyar zenei hagyomány tengerében. Kottaírásuk, liturgikus tradícióik és dallamváltozataik mind a saját rendjük mintáit követik, s nem illeszkednek környezetük zenei szokásrendjéhez.
A híres Mátyás Graduale is valójában az általános zenei mûveltség fõ áramától elszigetelt díszkódexnek tekinthetõ, minthogy a ferences rend (s ezzel áttételesen a pápai udvar) dallammintáit, liturgikus hagyományait vette át.
Magukon a feljegyzett dallamokon túl sokat elárulnak a középkori egyházi zeneéletrõl a könyvekbe írt gyorsírásszerû (kurzív) bejegyzések is, amelyek a zenei írás-olvasás általánosan magas szintjét bizonyítják.
A 15. század végérõl maradt fenn Szalkay László, a késõbbi esztergomi érsek zenei jegyzete sárospataki iskolás diák korából.
Ebben a gondosan leírt füzetkében a gregorián éneknek imponálóan jól megalapozott elméleti és gyakorlati összefoglalását találjuk - beleértve még a téma esztétikai szempontú tárgyalását is.
Az anyanyelvû népének
Magyar nyelvû Te Deum dallamunk, melyet a 16. század eleji Peer-kódexben találunk, a középkorban általánosan ismert lehetett (ennek egy változatát máig éneklik Erdélyben). Kiterjedt használata alapján méltán az elsõ feljegyzett anyanyelvû népénekünknek tarthatjuk.
Egy másik népéneket - Krisztus feltámada mind õ nagy kínjából - négy nyelven jegyeztek fel az ún. Zsigmond-kori töredékben (15. század), s valószínûleg így is énekelték: húsvétkor, egyszerre azon a négy nyelven, amelyeket egy felvidéki városban beszéltek.
A Nádor kódexben 1508-ban három népéneket írtak fel: Idvezlégy idvességes hostya, Idvezlégy Istennek Szent Anyja, Bínösöknek kegyös segédség.
A többi (kb. 20-30) feljegyzés már pusztán szöveges adat, amelyeket azonban késõbbi források vagy a népi gyakorlat alapján megfejthetünk.
Ezek legnevezetesebbjei a karácsonyi Dies est lateitiae - Vigasságnak ez napja - és a ferences Vásárhelyi András 1508-ból származó éneke: Angyaloknak nagyságos asszonya.
További, e korra keltezhetõ népénekeink, amelyeket az élõ néphagyomány tartott fenn: a Csordapásztorok, A pünkösdnek jeles napján, Ó fényességes szép hajnal.
Ezek az énekek zeneileg és szövegileg három fajtába sorolhatók 1: paraliturgikus, a szertartáshoz szorosan nem kötõdõ, dogmatikus mondanivalójú tételek, 2: Európa szerte ismert latin tételek, ún. kanciók fordításai, 3: a helyi áhítat igényeit szolgáló énekek.
Epikus énekek
Ismeretes, hogy Mátyás király asztalánál magyar nyelven énekelték az õsök dicséretét.
A híres Szent László éneket csak késõn, a 16. század elején jegyezték le; ez a lovagkirályt dicsõíti, de már a Mátyás-kor eszméinek fényében.
Ennek dallamára énekelték a Néhai való jó Mátyás király kezdetû éneket is.
Népzenénk recitativ sirató stílusa majd a 16. századi históriás énekek közt sarjaszt több strófás dallamalakot - fõként a 12 szótagos parlando dallamok mögött sejthetünk ilyen közgyakorlati epikus modort.
A népzene középkori rétegei
E korban, a 14. és 16. század között virágzott ki gazdag zenei szokáskultúra, amelynek híradói az egyes dallamok.
Milyen énekek lehettek ezek?
Sylvester János emlegeti a 16. században a virágénekeket, amelyek bizonyosan gazdag szerelmi líránkról adhatnának hírt - ha fennmaradtak volna. Csupán egy refrén a Soproni virágének szövegét ismerjük: Virág, tudjad, tõled el kell mennem és teíretted kell gyászba ölteznem.
Népszokásdallamokban: lakodalmi, párosító és szentivánéji énekekben maradtak fenn ilyen refrénes dallamok (Hess légy; Tavaszi szél; Köttettem, köttettem).
A Szentivánéj szokásán kívül fejlettebb gyermekjátékaink (a hidas, vonuló és párcserélõ fajták) õrizhetik még egy valamikori gazdag, szertartásos középkori társasjáték nyomait.
Valódi drámai formává lett e korra a betlehemezés.
Ugyancsak középkori eredetû lehet a szertartásos köszöntés (a rekordációk) szokása (Névnapköszöntõk, Gergelyjárás).
Nem lebecsülendõ az iskola hatása sem - pl. a recitált versmondás, memorizálás nyomai fedezhetõk fel a Nyitrai lakodalmas võfély dallama mögött.
A kanásztánc-dallamok zenéje - amely kapcsolatban áll a korban oly népszerû vágáns-költészettel - valószínûleg középkori tánczenénk nyomait õrzi (akárcsak a betlehemezés és a Pünkösdölõ táncszakaszai.
A siratás szokásáról írásos adataink is vannak (Károly Róbert siratása).
Az akkori sirató hangzása lényegében a ma ismerttel egyezhetett (improvizált szövegû prózai mûfaj, szövegi-zenei formulakészlet, rögzült kadenciapontok), s e korban válhatott általánossá az oktáv terjedelmû ún. nagyforma a korábbi kisambitusú dallamokkal szemben.
Ugyancsak ekkor válhatott le a strófás típusok nagyobb száma is a rögtönzött, prózai szövegû recitativóról.
A középkori eredetû stílusok egyik legjellegzetesebbje az ún. Révész-dallamkör, amelynek dallami alapgondolata még a gregoriánnal közös tõrõl fakad: hasonló módon építkezik, mint a 7. tónusú antifonák.
A középkor végén aztán a volta-ritmusú dallamalakokat és az abból továbbfejlesztett változatokat létrehozva alkot gazdag variánskört.
Fõúri zeneélet
Általában elmondható, hogy a középkori gondolkodás hierarchizált volt, így az emberi társadalom rétegzõdése - oratores (imádkozók), bellatores (harcolók) és laboratores (dolgozók) - tükrözõdött a zenében is, s ennek megfelelõen különvált a klerikusi és a profán zenei szféra.
Tinctoris (Beatrix királyné zenei nevelõje) 1475 körül írja, hogy a földi lakoma vidámításával az énekeseknek és síposoknak a mennyei örömök igazi képét kell adniuk.
Az ünnepi lárma és harsogás a földi hatalom és tekintély hangzó kifejezése volt vagy éppen stratégiai jelentõséggel bírt.
A nándorfehérvári csatában pl. a trombiták harsogása rémisztõen hatott az ellenségre - írja egy krónikás.
Zsigmond trombitásai és énekkara messze földön ismert.
Az 1412-es királytalálkozón 86 sípos és trombitás szolgáltatta a zenét (Zsigmond énekkarát késõbb Albert király is átvette és megbecsülte).
A konstanzi zsinaton (1414-1418) egy kortárs az ott jelenlévõ zenészek számát 1700-ra becsülte!
Mátyást is zenészek kísérték 1485-ben, amikor a cseh királlyal találkozott.
A királyi udvar mellett azonban más mûvészet- és zenepártoló központokról is tudunk: Vitéz János püspök Váradon és Esztergomban, Báthory Miklós püspök pedig Vácott tartott színvonalas zenét mûvelõ udvart.
Ugyancsak zenekedvelõ fõurakként tarthatjuk számon Bakócz Tamás esztergomi érseket és Janus Pannonius pécsi püspököt.
A fõúri központok közt kétségkívül legjelentõsebb a királyi udvar, mely a 15. századra európai szintû énekes és hangszeres zenegyakorlatot mutatott.
A királyi kórus létszáma Mátyás korára elérte a 40 fõt, s a külföldi vendégek egybehangzóan mint Európa egyik legjobb együttesét dicsérték, amely vetekedhetett magával a pápai kórussal.
Az énekkarnak saját iskolája, orgonistája és fúvószenészei voltak, s a gregorián ének mûvelése mellett (külföldrõl szerzõdtetett énekesek és hazai szoprán fiúk közremûködésével) mûsorán a kor legigényesebb kompozíciós stílusában írt többszólamú mûvek is elhangzottak.
Mátyás levelezést folytatott külföldi zenészek idehozatala érdekében.
Az 1480-as években mûködött Magyarországon Johannes Stockem flamand énekes-zeneszerzõ, és ugyancsak ekkortájt Verjus (Jean Cornuel) és Erasmus Lapicida.
Beatrix királynénak külön énekkara volt, s õ maga is hárfázott.
A királyi pár fehérvári esküvõjének zenei pompáját lelkes hangú leírások dicsérték.
Ugyancsak Mátyás udvarának zenész vendége volt Pietro Bono lantos, s a király komoly erõfeszítéseket tett, hogy udvara számára szerzõdtesse a híres orgonistát, Paul Hofhaimert.
Mátyás után a Jagellók ugyancsak a zenei élet pártfogói.
Itt mûködött a neves orgonista, Grympeck mester, és néhány évig Budán tevékenykedett a sziléziai zeneszerzõ, Thomas Stoltzer is.
A 15. századi leírások szerint nem csupán a templomi szertartásokat és a közéleti eseményeket, hanem a lakomázást is zene kísérte - többnyire vonósok és lantmuzsika, s az egyes fogások behozatalát trombitaszó jelezte.
A budai vár utcái egy 1518-as feljegyzés szerint délben trombita- és dobszótól visszhangzottak.
Az egyházi és világi zenét mûvelõ muzsikusok többnyire ugyanazok: a szakzenészek voltak, így az udvari kápolnák, a kórus tagjai (akik közé számított az orgonista is).
Kiemelt szerepük volt a trombitásoknak, akik egyrészt a világi hatalom hangzó jelképei (õk vonulnak az ünnepi menetben legelöl), másrészt hangszerük jeladó funkciója miatt (csapatmozgások irányítása háborúban, tûzesetek jelzése, toronyzene a városokban).
A társasági hangszerek között legnépszerûbb a lant, s mellette a kis hordozható orgona (portatív).
A házikápolnák és a társas zenélés kedvelt hangszere a síp és a húros hangszerek.
A középkori többszólamúság
Bár a többszólamú zene mûvelése a 14-15. században nem mondható általánosnak, írásos adatok bizonyítják ennek bizonyos fokú ismeretét és mûvelését.
A pálosok például már a 14. században tiltják (tehát létezett), míg a 16. század eleji Sándor-kódex a mennyei örömök látomásába helyezi a többszólamú éneklést.
A templomon kívül is hallhattak többszólamú zenét, így tudomásunk van pl. a Zsigmond lengyel herceget köszöntõ énekesekrõl.
Kottás forrásaink azonban csekély számúak: a 15. század elsõ felébõl való a Zsigmond-kori töredék, s a század második felébõl a Kassai töredék.
Ezek együtt körülbelül 30 többszólamú tételt tartalmaznak.
A tételek zenei elemzésekor kitûnik, hogy a hazai közgyakorlat nem a kor legfrissebb nyugat-európai stílusát követte, hanem mint a többi európai peremvidék, a régiesebb - akár több száz éves - technikákat õrizte meg.
Ebben helyet kaphatott a párhuzamos vagy ellenmozgásos organum éppúgy, mint a modernebbnek számító hajlékonyabb többszólamú kanciós anyag.
E tételek szövege többnyire az egyházi ünnepekhez, szertartásokhoz kötõdik, vagy azokat kommentálja.
Világi szövegû többszólamú darab egyáltalán nem maradt fenn.
Ezzel szemben a királyi udvar zenész gárdája a kortársak tanúsága szerint a kor legnívósabb polifón stílusát mûvelte.
Ez a jelenség azonban - akárcsak a díszes kiállítású Mátyás-Graduále -, import jellegénél fogva elszigetelt jelenség maradt, amely nem gyakorolt hatást a magyar mûvelõdés egészére.
Városi zeneélet
A magyar zenei fejlõdésben már a lovagkor óta meglévõ tempóhátrány a városi élet kialakulásában is megmutatkozott - e több száz éves késés következményeképpen nálunk még a 15. században is csupán 25-30 várossal számolhatunk.
Zenei arculatukat tekintve azonban e városok a nyugatiakhoz hasonló képet mutatnak.
A trombita itt is a fõúri, majd a polgári öntudat hangzó bizonysága (Zsigmond külön privilégiumként engedélyezte egyes német városok számára a trombitahasználatot).
A zene a város hivatalos/hivatali életének része is volt (beiktatások, hirdetések, esküvõk, felvonulások).
A tehetõs polgárság jámborságát s egyben egyéniségük megörökítésének vágyát jelezte a számtalan oltár- és misealapítvány, amely természetesen énekesek, zenészek közremûködését kívánta meg.
(Sopronban pl. a 15. század elsõ felében 20-25 altaristából álló Corpus Christi testületrõl adnak hírt.)
Az úrnapi körmenet (már a 13. század óta) szintén egyre színesebb, látványosabb formát öltött (1494-ben Pozsonyban ágyúdörgés és trombitaszó kísérte).
Ünnepségek, felvonulások, körmenetek mellett zene illett a városlakók családi eseményeihez.
Maguk a vagyonosabb polgárok és gyermekeik is tanultak hangszerjátékot.
A házizenélés legkedveltebb hangszere a 15. században egyre inkább a klavikord lett.
A városok gazdagodásával párhuzamosan vált általánossá a 15. században az orgona használata, s ebben a fiatal rendek (ferencesek, pálosok, domonkosok) élen jártak.
A 16. század elején említik elõször a zenélõ cigányokat.
Ha áttekintjük a magyar zenei életet a mohácsi sorsforduló elõtti pillanatban, a következõket látjuk: Pominóczky minorita szerzetes ekkor jegyzi fel a híres Bátya, bátya mely az út Becskerekére ... kezdetû verspárt, egy zsolozsmazáró fohász dallamára született zenei ötletet.
Mária királyné udvarában igényes, kifinomult zenélés folyik, bõkezûen dotált muzsikusokról tudunk (1525).
Nagy zenész idegenforgalom jellemzi a királyi udvart: Heinrich Finck, Johannes Langus, Thomas Stolzer - néhány jelentõs európai zenész neve azok közül, akik megfordultak nálunk, vagy hosszabb-rövidebb ideig itt mûködtek.
A húszéves Bakfark Bálint most kerül Brassóról Budára, hogy Szapolyai udvari lantosától tanuljon.
Mindezekkel szemben a legtöbb helyen a régies többszólamú technikákat mûvelik - még a falvakban is organumban énekelnek!
A liturgikus könyvekbe beírt nagyszámú gyorsírásos dallamlejegyzés alapján joggal állíthatjuk, hogy a középkori zenei írás-olvasás magas szintû és általános volt.
Sajnálatos módon e kétfajta zenélési mód: a stílusában régies, de általánosan mûvelt zenegyakorlat és a királyi udvar import jellegû csúcsmûvészete nem juthatott egyensúlyra - erre nem adott esélyt a történelem.
TÁNC
Kora reneszánsz táncok Európában
Kis túlzással azt mondhatnánk, hogy a reneszánsz az európai történelem legtáncosabb korszaka volt.
Hévvel táncoltak a nemesek, a polgárok és a parasztok, nem kímélték a lábukat a királyok, fejedelmek, fõurak sem, s a pápák, püspökök is szívesen áldoztak e szenvedélynek.
A tánc az ellenállhatatlan erejû reneszánsz aktivitás és a test kultuszának egyik fõ szimbóluma lett.
Az ókori kultúrák emlékei közül sajnos kevés maradt fönn errõl az illékony mûvészeti ágról ahhoz, hogy a reneszánsz ember antikizáló, újjáélesztõ szenvedélyének táplálója, az "ars nova" megtermékenyítõje lehessen.
Ezt a szerepet a paraszti táncok töltötték be.
Így a tánc is hozzájárult az irodalommal, a zenével és más mûvészeti ágakkal együtt a nemzeti színezetû kultúrák kultuszának kialakulásához.
A feudális kereteket feszegetõ városi polgárság, amely a gazdagságát és hatalmát megfelelõ módon képviselõ, autonóm kultúra kialakítását tûzte ki célul, a táncban is sajátost akart létrehozni.
Ennek megfelelõen a gazdag polgárok a lassan anakronisztikussá váló lovagi kultúra táncos-zenés-játékos mûfajainak átalakítására, a paraszti táncok megszelídítésére törekedtek, hogy ezek célszerû életszemléletüknek jobban megfeleljenek.
Ezáltal véglegesen megtörtént a nemesi, polgári és paraszti tánckultúra szétválása Európában.
E változások forrásvidéke Itália északi és középsõ részén, valamint a korabeli Franciaországban, Burgundiában van.
Táncmesterek
Az új tánckultúra kialakításához és terjesztéséhez már tanult szakemberekre - táncmesterekre - volt szükség.
Az elsõ táncmester, akinek munkájáról írásos emlékek is fennmaradtak - az olasz Domenico da Ferrara.
Õ már nem vándormulattató, hanem humanista mûveltségû mesterember, a tánc, s mellékesen a vívás, lovaglás oktatója, ünnepi látványosságok rendezõje volt, fõleg a ferrarai Este-udvarban tevékenykedett.
Leghíresebb tanítványai Guglielmo Ebreo da Pesaro, Antonio Cornazano voltak a 15. század második felének leghíresebb olasz táncmesterei.
Tanítványául szegõdött Lorenzo Medici il Magnifico firenzei uralkodó (1449-1492), aki maga is költõ volt, s udvarát híres tudósok, mûvészek találkozóhelyévé tette.
Domenico mester a kor neoplatonista szemléletének, misztikus látásmódjának megfelelõen a "mértékek" tiszteletére, a táncmûvészet titkaira oktatta tanítványait.
A korabeli felfogás szerint a természet, az universum és a jól kormányozott állam harmóniájában egyfajta misztikus tánc tükrözõdik, amelynek az isteni lényként tisztelt ember is szerves része.
A harmonikus tánc titkai (misteri): a ritmus és tempó megtartása (misura), a test mozdulatainak összehangolása (maniera), a mozdulatok helyes sorrendjének megtartása (memoria), a tér megfelelõ kihasználása (partire del terreno), a lelki adottságok, a finomság, a kecsesség (aere) és a testi adottságok, az életerõ és az egészség (movimento corporeo).
Domenico és tanítványainak a 15. század során közreadott írásai az egyetemes európai táncmûvészet alapdokumentumainak tekinthetõk.
Udvari táncok
A kora reneszánsz táncmestereinek könyveibõl, s a korabeli tánctörténeti dokumentumokból már nem csak sejthetjük, hanem sok esetben pontosan tudhatjuk, hogy mit és hogyan táncoltak az emberek Itáliában (Milánóban, Firenzében, Urbinóban, Ferrarában) és Burgundiában, valamint a hozzájuk szorosabb-lazább szálakkal kötõdõ európai udvarokban.
Az itáliai és a francia táncoknak a 15. században eszerint két altípusa létezett: a bassadanza, basse danse (vonuló páros vagy hármastánc) és a ballo, balletto (több részbõl álló tánckompozíció).
A basse szó jelentése "mély", ami a tánc lassúságára, méltóságteljes voltára utal.
Ez a mozgásmód összefüggésben volt a kor öltözködési divatjával (a hosszú, súlyos textíliákból készült ruhák, hosszú csõrõs orrú cipõk, súlyos fejékek), és az ennek megfelelõ kifinomult viselkedéssel.
A ballo, balletto három, négy, hat, esetleg több táncosra készített kompozíció, amely négy egymástól eltérõ ritmusú, tempójú, karakterû tételbõl (misuraból) állt.
Itáliában e tételek leggyakrabban a következõk voltak: bassadanza, quadernaria, saltarello és píva.
Ezek közül a bassadanza és a saltarello páratlan, a quadernaria és a píva páros lüktetésû, s ezen belül a saltarello kétszer olyan gyors, mint a bassadanza és a píva kétszer sebesebb a quadernalianál.
E tételek zenekísérete gyakran azonos dallam volt, amelyet a zenészek a jellemzõ lüktetésnek és tempónak megfelelõen alakítottak a sajátos elõadás során, amelyben táncos elõadó és közönség még nem vált el egymástól.
Az itáliai és a francia stílus között a táncnevek hasonlósága ellenére jelentõs különbségek voltak, amit a táncosoknak ismerniük illett.
Ami a kora reneszánsz tánckönyvekbõl hiányzik
A korabeli olasz és francia táncgyûjteményekben ekkor még nyoma sincs azoknak a táncoknak (pl. pavane, guilliard, passamezzo, courante, volta), amelyeket híres reneszánsz táncokként ismerünk.
Csak egy-két évtized múltán, a 16. század második felében bukkannak fel, s hódítják meg a táncéletet.
Hiányoznak e gyûjteményekbõl a köztudottnak vélt, mindenki által természetesen ismert, egyszerû körtáncok (branle, Rundtanz), amelyek már régi hagyományra mennek vissza, s egy-két évszázadig még szívesen táncolnak fõúri udvarokban és a polgárság táncalkalmain.
Nem maradt fenn pontos leírása azoknak a trionfoknak, maszkos felvonulásoknak sem, amelyeket az egyházi és világi hatalmasságok ünnepein, a követ- és fejedelemlátogatások alkalmával, esküvõkön, a karácsony és vízkereszt közé esõ "tizenhárom napokkor", búcsújárásokon vagy a farsangi karneválon rendeztek.
Népszerûek voltak ilyen alkalmakkor a Szerelem, az Igazság és a Halál diadalát bemutató látványosságok: a Három Vak trionfoja, a keresztény és a pogány mitológiából, illetve a római történelembõl vett allegorikus jelenetek, az angol, spanyol, flamand, sõt magyar módra járt álarcos morescák.
Ezek rendezését végzõ festaiulok között voltak költõk, muzsikusok, festõk, táncosok, színészek és énekesek egyaránt.
Közismert, hogy alkalmanként a kor nagy festõi, Botticelli, Leonardo és Dürer is szívesen vállalkoztak trionfok jelmezeinek és látványos díszleteinek megtervezésére.
E világias, táncos-énekes-dramatikus szórakozások több lehetõséget adtak az életöröm kifejezésére, mint a középkori misztériumjátékok paradicsomi boldogságot ábrázoló jelenetei.
Terpsychore szállást keres Magyarországon
A kora reneszánsz idején Magyarország táncélete a nyugat-európaihoz hasonlóan mozgalmas, de az eddig feltárt források még mindig csak a táncolás tényérõl, esetenként a táncok nevérõl tudósítanak.
Az itáliaiakhoz hasonló tánckönyvek, amelyekben a Magyarországon járt táncok és zenéjük részletes leírása volna, sajnos nem maradtak ránk.
Az sem bizonyos, hogy az olasz és francia kéziratos táncgyûjtemények ismertek voltak a korabeli Magyarországon.
Az 1460 körüli Brüsszeli kézirat elnevezésû gyûjteményrõl feltételezhetõ, hogy Mária királynénak (II. Lajos feleségének) is birtokában volt mielõtt Ausztriai Margithoz került, de ez nem bizonyos.
Megbízható források nélkül meg kell elégednünk a korabeli krónikák, történeti mûvek, követjelentések, naplók szûkszavú megjegyzéseivel, s a gyéren fölbukkanó táncábrázolásokkal.
E források megemlítik a Magyarországon járt "olasz táncot" (wällischen Tanz, höfische welschen Tanz), a "Zeuner" (sövénytánc) néven járt füzértáncot, a tüzes "német táncot" (Germanica pyrrichia), az álarcos táncot (Mummerej), facipõben járt botos táncot (Tanz mit Stecken), az egyszerû körtáncot (Rundtanz), a forgó páros táncot (Kehrab), a harci táncot (militarem pyrrhichiam, Martiales choreas), a kardtáncot, hajdútáncot.
Páros tánc ábrázolását láthatjuk a Mátyás király budai mûhelyébõl kikerült szép kályhacsempéken és egy 15. századra datált bronz ládacsaton.
Több példa van arra is, hogy heves mozdulatokkal ábrázolják e korban a dudán játszó udvari mulattatókat, ami a dudások játékmódjából ítélve, szintén táncos mozgásra enged következtetni.
Több európai forrás említi a magyarok sajátos módon való táncát, amely a reneszánsz késõbbi idõszakában válik európai divattá.
Táncok Mátyás király udvarában
A korabeli udvari táncokról e korban Mátyás király messze földön híres reneszánsz udvarából maradt ránk a legtöbb emlék.
Ezek többségét Antonio Bonfininek, Mátyás király udvari történetírójának köszönhetjük, aki maga tánckedvelõ, reneszánsz ember volt.
Krónikájában láthatóan szívesen elidõzött az udvari ünnepségeket kísérõ táncos-zenés jelenetek leírásánál.
Tõle tudjuk, hogy Mátyás királlyá választásakor a budai nép táncra perdült.
Õ maga is szívesen táncolt.
1470-ben például Frigyes császárnál tett látogatása során a lovagi tornán és a magyar táncokban is fényeskedett.
Mátyás hadakozás közben szívesen szórakozott.
Boroszló ostroma idején 1474-ben táncmulatságra hívta a város és az ostromló cseh-lengyel sereg elõkelõit.
Mátyás és Beatrix menyegzõje nagy pompával zajlott.
Hans Seybolt humanista író, György bajor herceg követe szerint Beatrix fivérével a nápolyi herceggel táncolt együtt a Zäuner nevû táncban.
A pfalzi követ jelentése szerint Beatrix és Ulászló, III. Kázmér lengyel király fia tüzes Germanica Pyrrichiat (német táncot) járt Olmützben a Mátyás által reneszánsz pompával megrendezett fényes ünnepségen.
Bonfini szerint a magyarok naponta támadták a királyt, hogy a jobb célokra kivetett adót haszontalanságokra fordítja, a régi királyok egyszerû életmódjától eltér, levetve a hazai szigorú erkölcsöket megszünteti a régi szokásokat, a latin, sõt spanyol élvezetre és elpuhult szokásokra tér át.
Ezért elsõsorban Beatrixot hibáztatták, mondván: "...Beatrix királyné asszony fogá Mátyás királyt az olasz dolgokra ... hozata ki csúfokat, táncolókat, mindenféle síposokat, lantosokat, hegedõsöket: mert ezekben Beatrix királyné asszonynak igen nagy kedve és gyönyörûsége vala."
Beatrix itáliai (fõleg ferrarai) kapcsolatait ismerve, hitelt adhatunk a panaszoknak, s feltehetjük, hogy az õ révén, a Domenico de Ferrara gyûjteményében szereplõ táncok is eljuthattak Magyarországra.
II. Lajos táncszenvedélye és a moresca
Mátyás halála után II. Ulászló és II. Lajos király hiába igyekezett fönntartani a fényûzõ, reneszánsz udvartartást.
II Lajos király és Mária királyné táncszeretete például olyannyira megterhelte az amúgy is elszegényedett kincstárt, hogy szerte Európában felfigyeltek rá.
Gyermekkoruktól fogva mindketten hozzászoktak a pompás mulatságokhoz, látványos udvari rendezvényekhez, melyekhez késõbb is ragaszkodni igyekeztek.
Brandenburgi György õrgróf II. Lajos király unokabátyja és nevelõje írta 1519-ben egy fönn maradt levelében a brandenburgi kancellárnak, hogy pompásan farsangolt, alakoskodott, táncolt a különben szörnyen szegény Lajos király udvarában, ki maga is vígan járta a táncot az urak társaságában.
"Én tizennyolcad magammal jelmezben (Mummerej) jelentem meg, rövid felöltõben és piros, hegyes cipõben, ahogy azt a régiek hajdan viselték, azután öreg atyus következett, facipõben, s két különös táncot járt botokkal (Tanz mit Stecken)."
Itt kell megemlíteni azt a farsangi fegyveres és álarcos táncot, amelyet Zsigmond herceg (Jagello Ulászló király öccse) jegyzett föl budai sáfárkönyvébe.
Eszerint 1501. február 21-én, farsang utóján a budai iskolás diákok kardtáncot mutattak be neki a szálláshelyén.
Ugyanaz nap álorcás bolondok jelentek meg lóval, majd õk is kardtáncot jártak elõtte, amiért jutalmat kaptak.
E kardtáncok és az ugyanebben az idõben Maximilián császár számára készült metszetek az álarcos, fegyveres magyar táncosokról, vagy a müncheni városháza moreszka táncosai között található magyar figura az Európa-szerte népszerû "moresca" magyarországi divatjára utal.
Királyaink pompaszeretete és táncszenvedélye a 16. század elején valószínûleg kevésbé lett volna feltûnõ, s talán II. Lajos sem érdemelte volna ki a "beste táncos király" elnevezést, ha megfelelõ gazdagság lett volna e pompa mögött, s mindez nem a közeledõ török veszély árnyékában történik.
Tánc a költészetben
A lassan kibontakozó korabeli magyar nyelvû irodalom és költészet termékei között örömmel fedezhetünk fel olyan sorokat, amelyek a táncról szólnak.
Az elsõ az 1505-bõl való körmöcbányai táncszó, amelyet a nyelv- és az irodalomtudomány, s a tánctudomány is egyformán számon tart.
A második Apáti Ferenc Cantilena-jának szatírikus hangvételû sorai a jámborságot színlelõ leányokról 1526-ból (?).
A Példák könyvének Sándor-kódex néven ismert 7. részében, amelyet 1521-ben a Margit-szigeti kolostor dömés apácái készítettek, gyönyörû sorokat olvashatunk a szentek táncáról a mennyben.
Harci táncok, katona táncok, a hajdútánc elsõ emléke
A harci táncok divatja a 15-16. század folyamán tovább tartott és új lendületet vett a törökkel való közvetlen harcok folyamán.
Három példát említünk, amelyek mindegyike sajátos és Európa középsõ és nyugati felén már különlegesnek számító eset: Az elsõ 1456-ban Nándorfehérvár ostromakor történt.
Giovanni da Tagliacozzo ferences barát, Kapisztránói János olasz kísérõjének följegyzése alapján tudjuk, hogy Kapisztránói parancsára a várvédõk a török szeme láttára vigadoztak: "némelyek kürtöknek rivallására énekeltek, mások kiabáltak, megint mások táncra perdültek, vagy ég felé tárt karokkal ordítoztak és ugráltak ... ezzel is igyekeztek a töröknek elbizakodottságát megtörni, bátorságukat lelohasztani, õket megfélemlíteni ..."
A másik eset az 1479. évi kenyérmezei ütközet utáni gyõzelmi torban történt, amirõl szemtanúk elbeszélése alapján Antonio Bonfini adott részletes tudósítást: "A lakmározásnál a vitézi éneket (militari cantu) zengtek, hevenyében dalba foglalták a vezérek és fõemberek dicséretét".
Majd a bortól felhevülve vitézi táncot (militarem pyrrhychiam) jártak.
Fegyveresen járták a katona táncot (Martiales choreas), mindent betöltött a lárma.
Tetõpontjára hágott a vigalom, s minden katona taglejtésekkel, furcsa mozdulatokkal nevettette társait.
Kinizsit is táncba hívták. a kör közepére állt, felkapott egy török hullát, de csak úgy a fogával, kezével hozzá se nyúlt.
Eztán ütemesen szökdécselni kezdett vele körben.
Nevetésnél is nagyobb volt a csodálkozás a herkulesi tánc (choream se et Herculeo) láttán.
Tartott a vigalom, szemüket sem hunyták le az éjjel."
A harmadik példa Dózsa György kivégzésérõl szól.
Több korabeli forrás is leírja ezt a különös kegyetlenséggel végzett mûveletet.
Verancsics Antal korabeli visszaemlékezése szerint: "A Székely Gyergynek övig ruháját lebocsáttatá, a székhez, a fához kötözteté.
Az õ vitézivel toborzok táncot (alias hajdótáncot) járata, minden kerülisen a Székely György testét harapnák vala."
Paraszti táncok - közös "magyar" vonások
A feudális szokásjog rögzítésével - Magyarországon Werbõczy Hármaskönyvének megfogalmazásával (1514) - szerte Európában megtörtént a parasztság politikai megkülönböztetése, s ez egyben a nemesi és a paraszti kultúra lassú és végleges differenciálódásához vezetett.
A középkor folyamán többször átrendezõdött népesség körében a parasztság egyre inkább a hagyományos tánckultúra hordozójává válik, a nemesség (és a nyugat-európai polgárság) pedig folyamatosan az új európai táncdivatoknak hódol.
A két kultúra közös vonásait mutató réteg egyre vékonyodik.
Galeotto Marzio, Mátyás király itáliai könyvtárosa még elcsodálkozott azon, hogy a fõnemesek és az egyszerû emberek egyformán megértik a muzsikusok énekét, akik a hõsök tetteit magyar anyanyelvükön a királyi asztalnál lantkísérettel énekelték meg.
Az õ hazájában, Itáliában ez már nem volt lehetséges a nyelv és a kultúra rétegezõdése miatt.
Bonfini is említi, hogy az udvarban nem esett meg vecsernye katonadaloknak - cantus militaris - éneklése nélkül; rögtönzött és hevenyészett dalokkal magasztalták a hõstetteket.
Ha ezt párhuzamba állítjuk a kenyérmezei ütközet leírásánál említett harci énekekkel és táncokkal, akkor a korabeli mûveltségnek is egy régies, továbbélõ vonására mutathatunk rá, amely egy rögtönzött népköltészeti mûfaj zenével és pantomimikus mozdulatokkal való elõadását jelenti.
Ehhez járultak még az énekes és hangszeres kíséretû körtáncok, valamint a differenciálatlan mûfajú ugrós-dobogós-topogós táncfajta szólóban, párosan, csoportosan, eszközzel és eszköz nélkül járt formái.
Ezek alkották valószínûleg a kora reneszánsz kori magyarországi táncok sajátságait, amelyek láttán a fõnemes, a katona illetve az egyszerû zarándok táncát magyarnak minõsítették szerte Európában.
Ez nem azt jelenti, hogy máshol ilyen táncok egyáltalán nem léteztek, csak Európa központi részein ezek már visszavonulóban voltak, s helyüket kezdték átadni a szabad egyéni párostáncok, a szerelmi líra kifejezõinek.
EGYHÁZTÖRTÉNET
VALLÁS, EGYHÁZ
A politizáló egyház - az egyház és a politika
Erõsödõ fõkegyúri jog
A Zsigmond király halálát követõ évtizedekben Magyarország a Szentszéknél elérte, hogy a pápák a gyakorlatban elismerték: a püspöki és érseki székeket a király (illetõleg a kormányzó s az országtanács) adományozhatja, mert övé a bemutatási és kinevezési jog.
Róma az alkalmas jelöltek megerõsítésével volt kénytelen megelégedni.
Amennyiben azonban a Szentszék megtagadta a megerõsítést, a király jelöltje választott (electus) püspökként is vezethette egyházmegyéjét, élvezhette jövedelmeit, és részt vehetett a királyi tanács ülésein.
Akkor illette csak a pápát a kinevezési jog, ha a fõpapok Rómában haltak meg.
Mátyás király azonban ilyenkor is érvényesítette akaratát: Aragóniai János érsek római halála után a király 1486-ban felesége révén rokonát, a hétéves Estei Hippolitot tette a magyar egyház fejévé.
A király kinevezési jogát néha nem maga gyakorolta, hanem átengedhette azt valamelyik hívének: Guti Ország Mihály a nyitrai püspökség betöltésére kapott engedélyt, bár ezt az uralkodó rövidesen vissza is vonta.
Hódításai eredményeképpen Mátyás kegyúri jogát Magyarországon kívül is gyakorolta, így került Nagylúcsei Orbán a bécsi püspökség élére.
A következetes egyházpolitika a Jagellók idején sem változott.
Amikor VI. Sándor pápa újra kimondta a pápai udvarban megüresedett egyházi javadalmak pápai betöltésének jogát, az 1495. évi országgyûlés úgy határozott: akik mástól mint a királytól szereztek egyházi javadalmat, azokat vízbe kell fullasztani.
Werbõczy István Hármaskönyve, nagy hatást téve a késõbbi századok felfogására, négy pontban igazolta a magyar király fõkegyúri jogát.
Római támogatással a török ellen
A pápák fõkegyúri jogot illetõ engedékenysége szorosan összefüggött a "hitetlen" török elleni harccal.
Rómában tudták, hogy az oszmánok további terjeszkedésének megállítása, az ellenük szárazföldön vezetett háború Magyarország közremûködése nélkül lehetetlen.
A magyar vezetés is tisztában volt azzal, hogy a határaihoz egyre közelebb kerülõ Oszmán Birodalom visszaszorításában az európai hatalmak közül elsõsorban és érdemben (pénz, szervezés, kapcsolatok) csak a pápaságra támaszkodhat.
A Szentszék a pápai diplomácia fontos személyiségeire, Giuliano Cesarini és Juan de Carvajal bíborosokra mint legátusokra bízta a keresztes hadjáratok szervezését (1444, 1456).
II. Pius, II. Pál és IV. Sixtus pápák Mátyás idején is folyamatosan küldtek jelentõs összegeket e célra.
1459-1476 között 250 ezer arany forint jutott az országba, de a király aktív török politikájának hiánya miatt az 1480-as évektõl a segélyek elmaradtak, és csak az 1500-as években indultak újra.
A Jagelló-korban a magyar-vatikáni kapcsolatokat már többnyire mindkét oldalról állandó diplomáciai küldöttek ápolták Budán, illetve Rómában.
A törökellenes Vatikán Magyarországot kiemelten fontos diplomáciai partnerként kezelte, ennél fogva magas szinten képviseltette magát Budán: a római kúria legtehetségesebb diplomatái igyekezték szervezni a török háborút (néha ezzel megakadályozva egy-egy jó békekötési lehetõséget is).
1513-ban a korábban a pápaválasztáson eséllyel induló Bakócz Tamás érsek kapott széleskörû legátusi felhatalmazást keresztes hadjárat hirdetésére, ez azonban parasztháborúba csapott át.
A pápai követek, akik közül a legismertebb Antonio Burgio volt, részt vehettek a királyi tanács ülésein, így beleszólásuk volt belpolitikai ügyekbe is.
A pápai követ hozzájárulásával Mohács elõtt nagy mennyiségben gyûjtöttek nemesfémbõl készült egyházi kegytárgyakat, amelyeket az ország érdekében használtak fel.
A prelátusok a politikában
A fõpapok (prelatusok) mint az ország báróinak egyházi része hivatalból tagjai voltak a királyi tanácsnak és az országgyûlésnek.
Korszakunkban közéjük számították a két érseket, a 14 püspököt (beleértve a szerémi és boszniai, valamint a horvátországi modrusi és tinnini egyházmegyék vezetõit is), a székesfehérvári prépostot és a magyarországi johannita rendtartomány vezetõjét, a vránai perjelt.
Míg a Mátyás-korban az uralkodó a fõpapok befolyását korlátozni tudta, a Jagellók idején a fõpapok - a kancellári hivatal betöltésével - az országos politika fõ irányítói voltak, politikai súlyukat jövedelmük nagysága is alátámasztotta.
Ezek nagyobbik része (kétharmada) a tizedbõl származott, amelyet saját tizedszedõ hálózatuk révén maguk gyûjtöttek be, vagy többnyire dézsmabérlet formájában értékesítettek.
Így a világi földesuraknál nagyobb pénzbevételeik voltak, ezért a katonai kötelezettséget nem a telekkatonasági kulcs, hanem elõre meghatározott létszámban voltak kötelesek teljesíteni.
Az 1498: 20. t.c. értelmében az egyháziaknak 7000 lovast kellett kiállítaniuk, ebbõl 4100-at a püspököknek.
Vagyonukból az ország védelmére sokkal többet áldoztak, mint a többi társadalmi réteg.
A Mohács elõtti évtizedekben a királyi végvári katonaság mellett az egyházi bandériumokon nyugodott az ország védelme.
Hadvezéri tehetségével több fõpap kitûnt világi társai közül, mint Beriszló Péter vagy Tomori Pál.
Részben a honvédelem központosító célját szolgálta több gazdag javadalmazású egyházi méltóság egy kézben egyesítése.
A javadalomhalmozás 15. századi európai általános jelensége azonban gyakran a fõpapság saját anyagi érdekeit szolgálta, ideértve a mecénási tevékenységet is.
A fõpapi jövedelmeket jelentõs mértékben terhelte a pápai udvarnak fizetendõ tized, valamint a különbözõ illetékek, a pápai kinevezõ bulláért járó szolgálat (servitium) és az annata.
Az országos politikában az egyháziak közül testületileg csak a fõpapok vettek részt.
A magyarországi egyház egésze azonban a magyar rendi fejlõdés során nem alakult külön politikai testületté.
Ez feltehetõen összefügg azzal, hogy Magyarországon az egyházi birtok részesedése európai összehasonlításban alacsony volt, kb. 15 %.
Néhány hatalmas fõpapi vagyon mellett (esztergomi érsekség, egri, váradi, pécsi püspökség, pannonhalmi apátság, amelyek egyébként a világi birtokosok sorában középtájon elhelyezkedõ bárók birtokainak feleltek meg) az egyházi intézmények zöme közepes vagy kis földbirtokkal rendelkezett.
Az egyházi kézben lévõ várak száma is kevés volt (kb. 12 %), és ezek sem váltak uradalmi központokká.
Az egyházi birtokok - eszmei tulajdonosa, az intézmény védõszentjének birtokai - általában nagy területen, szétszórtan terültek el és ez a világi birtokkal ellentétben nehezítette védelmüket és növelte igazgatási költségeiket.
A kanonokok a politika szolgálatában
A középkorban nem létezett a kormányzati, bíráskodási, diplomáciai teendõket elvégzõ központilag fizetett hivatalnokréteg.
A korai idõszakban (11-12. század) a király tanult egyházi személyeket, azaz klerikusokat (különösen a káptalanok kanonokjait) vonta be a kormányzati munkába.
A 13-14. századtól azonban a király udvari alkalmazottait (királyi titkárokat, ítélõmestereket, kancelláriai és kúriai jegyzõket, a kincstartósági személyzetet) egyházi javadalmak adományozásával fizette vagy jutalmazta.
A viszonylag kevés püspöki szék miatt különösen alkalmasak voltak erre a célra a káptalanok kanonoki méltóságai, melyeket a fõkegyúri jog révén a 14. századtól a király töltött be.
A külföldi egyetemek látogatásának anyagi fedezetét is (ösztöndíjrendszer hiányában) többnyire kanonoki javadalmak adták.
A társadalmat szolgáló egyház
A felsõ- és középréteg
A világi szolgálatban levõ, vagy külföldön tanuló-tanító kanonokok ritkán tartózkodtak a káptalan székhelyén, ahol az állandó liturgikus feladatokat helyetteseik végezték.
A 15. századra a káptalanok a hazai mûvelt klerikusréteg szellemi tevékenységét anyagilag megalapozó intézményekké váltak.
Az egyházi rendbe kényszerbõl, társadalmi elvárások hatására belépõ, kanonoki, esetleg püspöki méltóságig jutó, alapvetõen világi érzelmû hivatalnok-értelmiség tagjai közül többen csak húzódozva, püspöki javadalmasként vették fel a nagyobb egyházi rendeket (Szatmári György, Szalkai László), ugyanakkor igyekeztek fõpásztori kötelezettségeiknek is eleget tenni.
A Mátyás-kor elsõ prímása, Szécsi Dénes bíboros, egyházmegyei zsinatokkal, egyházlátogatásokkal igyekezett az egyházfegyelmet helyreállítani.
Papok és hívek a falvakban
Az alsópapság ugyanis, a kisebb plébániák papjai és a káplánok, gyakran követték elöljáróik világi életmódját, a cölibátus megszegésérõl is szólnak a források.
A lelkipásztori teendõk végzése kapcsán õk voltak közvetlen kapcsolatban a hívõ néppel: miséztek, prédikáltak, kiszolgáltatták a legtöbb szentséget, irányították és ellenõrizték az évente kb. 100 napot kitevõ vasár- és ünnepnapok megtartását.
Munkájukat, életmódjukat közvetlen elöljáróik, a közülük (nagyobb plébániákból) kikerülõ esperesek ellenõrizték, akik helyben laktak kerületük székhelyén.
Jelentésüket az egyházmegye székhelyén, a székeskáptalan tagjaként élõ fõespereseknek juttatták el, akik idõnként egyházlátogatást végeztek a plébániákon.
A 15. századi Magyarországon alig volt olyan számottevõ település, amelynek ne lett volna temploma.
A nagyobb részt kõbõl, kisebb részt fából épült egyházak veszély esetén a falu népének menedékül is szolgáltak, Erdélyben kifejezetten ilyen célból építették az ún. erõdtemplomokat.
Az újabb telepítésû falvak templomigényét többnyire úgy oldották meg, hogy a régi, legközelebbi plébániaegyház leányegyházaként (filia) alapították.
A hívektõl kapott plébániai jövedelmekért anya- és leányegyház nem csupán a falvakban, de a városokban is komoly vitába kerülhetett egymással.
Budán, a Nagyboldogasszony-anyaegyház papja hosszú ideig ellenezte leányegyházainak független plébániákká válását.
A falusi papok felfogadása továbbra is elsõsorban a kegyurak joga és kötelessége volt, de a plébános választásába a 15. században nemcsak a városokban és mezõvárosokban, hanem a falvakban is a közösségnek jelentõs beleszólása volt.
Az egyház vezetése támogatta a hívek önkormányzati jogait, a közülük választott templomgondnokok az egyházi vagyon kezelését intézték, esetenként a plébánost is ellenõrizhették.
A helyi papok többnyire jobbágy származásúak voltak, a középkor végére mûveltségük megnõtt.
Legtöbbjük már rendelkezett az alapvetõ liturgikus könyvek majd mindegyikével.
A pap nemcsak a faluja lelkipásztora, hanem lakóinak szellemi vezetõje, tanácsadója, a helyi szokások õre volt.
Nem véletlen, hogy jelentõs számban vettek részt az 1514-es parasztháborúban.
Korabeli szövegekben ugyanakkor nem ritka a parázna, kocsmába járó, hatalmaskodó pap alakja sem.
Papok és hívek a városokban
A középkor végére a vallásosság nem csökkent, hanem átalakult, bensõségesebbé, személyesebbé vált.
A városi életformával a vallási élet új formái születtek, mint a különbözõ, szinte kizárólag világi tagokkal mûködõ vallási társulatok (confraternitasok).
Legtöbbjük Krisztus Teste névvel alakult, és általában a patríciusok elõkelõ egyesületei voltak.
A céhek egyben vallási közösségekként is mûködtek, amelyek a templomban vagyonukból (szárnyas)oltárt állítottak, az ünnepeket testületileg szervezték és ülték meg családtagjaikkal együtt.
A városi polgárság fokozatosan átvette az irányítást az addig kizárólag egyházi kézben lévõ szegénygondozás, betegápolás területén is.
A városi felügyelet alá tartozó, de egyháziak által mûködtetett ispotályok kórházak és szeretetházak voltak egyben.
A 15. századi kiváltságos egyházak papjai hivatalukat gyakran csak jövedelemforrásnak tekintették, vidéki társaikhoz képest a teljes tized birtoklása kényelmes életet biztosított számukra.
Alig tartózkodtak plébániájukon, feladataikat helyetteseikkel, a káplánokkal végeztették.
Utóbbiak a falusi plébánosokkal egy szinten álltak, hasonlóan a korszakunkra jelentõs számúra növekedett városi plébániai és székesegyházi oltár- és kápolnaigazgatók rétegével. Az elhunytak lelki üdvössége érdekében, a tisztítótûzben eltöltendõ idõ megrövidítésére ugyanis a hívõk mind több misealapítányt tettek.
Egy-egy oltár vagy kápolna a nekik felajánlott birtok- és pénzadományok révén a társadalom életében fontos szerepet betöltõ klerikus-intellektuális réteg fenntartását tette lehetõvé.
A mise kegyelmeinek túlvilági s evilági "hasznosítását" papok és hívek egyaránt gyakran túlzásba vitték, ahogy a búcsúkat is félreértették.
Az egyház és a mindennapok
A nagy csecsemõhalandóság miatt az újszülöttet mielõbb a templomba kellett vinni (lehetõleg nyolc napon belül), hogy rendszerint háromszoros alámerítéssel megkereszteljék, és ezzel az egyház tagjává váljon.
A bérmálásra is - amely szentség a megkereszteltet a Szentlélek adományával gazdagítja, hogy hite szerint éljen - többnyire gyermekkorban került sor, ahogy az elsõ gyónás elvégzésére is.
Addigra tudni kellett az elégtétel elvégzéséhez szükséges imádságokat, a Miatyánk (Pater Noster) és az Üdvözlégy (Ave Maria) szövegét, továbbá a Hiszekegy (Symbolum, Credo) Hitvallást.
Évente általában a hívek egyszer gyóntak és áldoztak.
A házasság szentségét kánonjogi elõírás szerint a fiúknál 14., a lányoknál 12. betöltött esztendõ után vehették fel a hívek.
Életveszély, betegség esetén papot hívtak, nehogy a beteg az utolsó kenet nélkül fejezze be életét.
Ilyenkor lehetett végrendelkezni is, amit a helyi pap írásba foglalt és gondoskodott a végrehajtásról.
Az elhunytakat a templom közelében levõ, bekerített temetõben temette el a pap.
A templomba csak a kegyurak és azok temetkezhettek, akik az építésre adományt tettek.
Nem járt egyházi temetés a pogányoknak, a kiközösítetteknek, az öngyilkosoknak, és azoknak, akikrõl tudták, hogy halálos bûnben haltak meg.
A temetésnek és más meghatározó alkalmaknak, ünnepeknek, a hit titkainak megértéséhez kialakultak az egyházmegyénként esetenként eltérõ színes szertartások, liturgikus cselekmények.
Némelyik különös látványosságnak számított, mint pl. a körmenet.
A latin nyelvû szertartásokon a hívek többnyire hallgatóként vettek részt, de a 15. században már volt népnyelvi változata a liturgikus himnuszoknak, Mária énekeknek.
A mindennapi élet megpróbáltatásaiban a hívek a szenteknél véltek segítséget találni.
Egyház és mûvelõdés
A falusi lelkipásztorkodásra készülõ papság képzése a középkor végén is a régi módszer, a plébániák keretében történt.
A jelölteknek a felszentelés elõtt püspöki bizottság elõtt kellett számot adni a liturgia elvégzéséhez és a plébániai adminisztrációhoz szükséges ismereteikrõl.
Az alapvetõ szövegeket kívülrõl is tudni kellett, valamint megkívánták tõlük az olvasást és éneklést.
Az ennél magasabb fokú tudást a káptalani iskolákban lehetett elsajátítani, amelyek közül némelyik (Pécs, Várad) a 15. században a hazai humanizmus központjává vált.
Harmadik, úgyszintén rövid életû középkori egyetemünk is káptalani székhelyen létesült, annak szellemi bázisára Mátyás király és Vitéz János erõfeszítéseibõl Pozsonyban (Academia Istropolitana, 1467).
Királyi és érseki támogatás hiányában az egyetem az 1490-es években elsorvadt.
A kanonokoknak és a püspököknek csaknem fele járt valamelyik külföldi egyetemre.
Reformtörekvések a monasztikus rendeknél
Az eredetileg szemlélõdõ és a liturgikus feladatokat központba helyezõ monasztikus rendek - bencések, ciszterciek, premontreiek - a középkor végére megállíthatatlanul hanyatlottak.
Nem fordítottak elég figyelmet tagjaik iskoláztatására, a korszerû egyetemi mûveltség megszerzésére sem.
Szerencsésebb helyzetben azok a monostorok voltak, amelyek eredeti feladataik mellett más funkciókat is elláttak: Báta pl. búcsújáróhely volt, Zalavár, Kapornak, Garamszentbenedek jelentõsebb hiteleshely.
A bomlás ellen a bencéseknél Tolnai Máté pannonhalmi fõapát vezetésével a 16. század elején reformmozgalom indult, amelynek célja az eredetileg független monostorok szövetsége volt.
A királyi kegyuraság alá tartozó monostorok - pannonhalmi, pécsváradi, szekszárdi, bátai, somogyvári, zalavári, garamszentbenedeki és bakonybéli - uniója 1512-ben megvalósult, de tartós sikert nem ért el.
A ciszterciek megreformálását különösen Mátyás király szorgalmazta, míg a premontreiek újjászervezésének munkája Fegyverneki Ferenc sági prépost vezetésével a franciaországi anyamonostor megújulási törekvéseibe kapcsolódott, Bakócz Tamás támogatását élvezte.
A premontreiek a hiteleshelyi feladatok mellett (Leleszen például a késõközépkor legnagyobb oklevélkiállító szervezete mûködött) lelkipásztorkodást végeztek, hiszen reguláris kanonokokként ez feladatuk volt.
Nemegyszer ezt az illetékes világi papság, a püspökök és fõesperesek ellenére tették, mert a szerzeteseknek általában nem volt joguk lelkipásztorkodni.
Ezzel a társadalom felé nagyobb nyitottságról és az ebbõl fakadó nagyobb népszerûségrõl tettek tanúbizonyságot.
A 15. században kilenc bencés és tíz premontrei monostor végzett hiteleshelyi munkát, míg a ciszterciek közül egy sem, az utóbbiak a templomaikba való temetkezéstõl is elzárkóztak.
Virágzó remete- és népszerû koldulórendek
Nem kellett viszont megreformálni a négy karthauzi kolostort, mert rendíthetetlenül követték eredeti eszményeiket, ebben külföldi, fõleg osztrák és német kapcsolataik is erõsítették õket.
Különösen a kódexmásolásban és -írásban tûntek ki (elsõsorban Lövöld).
A pálosok nemcsak megõrizni tudták korábbi népszerûségüket, de újabb kolostorokat is be tudtak népesíteni, rendházaik száma 1450-re 90-re nõtt.
Az alapítók között ott találjuk a királyt, a fõpapokat, arisztokratákat és a tehetõsebb nemeseket egyaránt.
A domonkosok újabb kolostorok alapítása helyett gondos lelkipásztorkodással megõrizték befolyásukat a városokban, tagjaik körében megszokottá tették a tudományos munkát.
Budán mûködõ fõiskolájuk (studium generale) a legállandóbb magyar felsõoktatási intézmény volt a középkorban: az utolsó adat 1530-ból emlékezik meg róla.
A domonkosok feladata volt az egyházban az eretnekek felkutatása is, az inkvizíció.
A huszitizmus 15. század közepi visszaszorítása után nem sok dolguk akadt.
A pápa 1483-ban nevezte ki a budai domonkos fõiskola egyik tanárát (Kassai Miklóst) inkvizítorrá, ez a tisztség hosszú idõn keresztül ugyanis be sem volt töltve.
A késõközépkori néhány inkvizítor gyakorlati mûködésérõl szinte semmi nyom nem maradt.
A Mohács elõtti években fõként Budán és néhány nagyobb németajkú városban terjedõ lutheri reformáció ellen kellett küzdeniük, annál is inkább, mert Mária királyné és idegen környezete nyíltan rokonszenvezett az új tannal.
Az országgyûléseken törvényeket is hoztak az új hit követõi ellen (1523:53. és 1525:4. t.c.), büntetésükként fej- és jószágvesztést, majd máglyahalált szabtak ki.
Végrehajtása azonban csupán egy-két esetben történt meg.
A koldulórendek közül korszakunkban a ferencrendieknél történt a legnagyobb változás.
A magyarországi ferences rendtartomány 1350 után már csak nyolc új kolostort alapított, az utolsót 1425-ben.
Ezzel, a konventjeiben letelepedett, közös vagyont is birtokló, conventualisnak, késõbb marianusnak nevezett irányzattal szemben a 14. században a renden belül egy reformmozgalom indult, amely Szent Ferenc szabályainak szigorúbb megtartását (ezért nevezték õket obszervánsoknak) hangoztatta.
A ferences rendnek ez a (késõbb salvatorianusnak is nevezett) ága a boszniai rendtartományból terjedt át Magyarországra a 14. század végén.
Az önálló magyar provincia felállítása 1448-ban valósult meg, miután a konventuálisoktól több rendház irányítását átvették.
Elvileg ugyan a középkor végéig fennmaradt a ferences rend egysége, a gyakorlatban azonban az obszervánsok önálló szerzetesrendnek tekinthetõk.
A teljes különválást végül 1517-ben mondták ki.
Az obszervánsokat különösen az uralkodók és a fõurak támogatták, kolostoraik száma rohamosan gyarapodott: míg 1440 táján 25 házuk volt, 1475-ben tíz õrségben (custodia) 49 kolostorral rendelkeztek, 1500 körül 67, míg Mohács elõtt 70 volt rendházaik száma.
Ezekben mintegy 1500-1700 szerzetes élt.
Népszerûségük oka, hogy vállalták a kisebb városokban és falvakban is a lelkipásztorkodást.
A Kapisztránói János szentté avatása érdekében született jegyzõkönyvek bizonyítják, hogy a népi vallásosság munkájuk nyomán alakult ki.
Tevékenységükre különösen nagy szükség volt a déli határon elõrenyomuló oszmán missziós törekvésekkel szemben.
Több évtizedes szigorú társadalomkritikájuknak - különösen Temesvári Pelbárt és Laskai Osvát révén - nagy szerepe volt a Dózsa-parasztháború szellemi elõkészítésében és kirobbanásában.
Az apácák
Fõként a domonkosok és ferencesek irányították azoknak a nõi szerzetesi közösségeknek a vallási életét, amelyek szervezetileg rendjük alkotórészei voltak: az apácakolostorokat, a harmadrendi és a beginaházakat.
Egyik rendnek sem volt sok zárdája Magyarországon, de lakóik a legelõkelõbb családok sarjaiból kerültek ki.
A domonkosrendiek közül a leghíresebb a Margit-szigeti volt, amely a középkor végén ugyanolyan népes, mint a 13. században Szent Margit idején.
A ferencrendi klarisszáknak is mindössze öt-hat kolostoruk volt Magyarországon, a leghíresebb az Erzsébet királyné (Nagy Lajos anyja) által alapított óbudai.
Hivatásuk nemcsak a nõi arisztokrata társadalom nevelõivé tette õket - olyanok is nevelkedtek bennük, akik késõbb visszatértek a világi életbe - hanem a magyar nyelvû kódexirodalom megteremtõivé is.
A katolikus egyházon kívüliek
Zsidók
A magyarországi városlakó zsidók királyi kamaraszolgának számítottak, ezért közvetlen királyi védelem alatt álltak.
Vezetõjük az Anjou-kor óta a világi fõméltóságok sorából kinevezett "zsidók bírája" volt, aki nyilvántartotta vagyonukat, gondoskodott az õket terhelõ adók begyûjtésérõl.
Mátyás király kincstári reformjai során Ernuszt János kincstartó e hivatalt felváltandó ún. országos zsidó prefektúrát hozott létre. Ennek élére már zsidó vezetõ került széles körû, a zsidóság védelmét elõsegítõ jogkörrel.
A középkor végén 38 helységben említenek a források zsidókat, e mintegy 15-20 ezerre becsült népesség helyzete azonban a középkor végére folyamatosan romlott.
Elsõsorban nem az egyház felõl érte õket támadás, hanem a gyengülõ királyi hatalom nem volt képes már megvédeni õket a társadalom részérõl különösen vagyonuk és gazdasági ügyleteik miatt megnyilvánuló ellenszenvtõl.
1525-ben például Budán megtámadták a zsidó származású Szerencsés Imre alkincstartó házát.
Görögkeletiek
A török elõrenyomulás miatt az ország déli és keleti részein egyre gyarapodó magyarországi görögkeleti vallású népcsoportok - szerbek, románok, rutének - sorsát kevéssé befolyásolta, hogy hosszú alkudozások után 1439-ben Firenzében létrejött a nyugati és keleti egyház uniója.
Bár kaptak görög szertartású, de katolikus püspököt, adatok hiányában nehéz eldönteni, hogy mennyire vették komolyan az uniós hittételeket.
A püspökök székhelye ugyanis vagy a Drágfiak õsei által 1391-ben alapított körtvélyesi görögkeleti monostorban, vagy az úgyszintén eredetileg görögkeleti püspöki joghatósággal 1491-tõl felruházott munkácsi kolostorban volt.
Ezeknek a kolostoroknak a vezetõi (igumenjei), a konstantinápolyi pátriárkától kaptak jogot a Magyarországon mûködõ görögkeleti papok felszentelésére.
Brankovics György szerb despota és családja is görögkeleti vallású maradt, környezetükben és birtokaikon - a nándorfehérvári püspökség nevére felszentelt - görögkeleti püspökök is mûködtek.
NÉPI HIEDELEMVILÁG
Búcsú, zarándoklat
A középkor vallási életében jelentõs szerepet játszott a búcsújárás.
Az a hívõ, aki az e célra kijelölt templomot, búcsújáróhelyet felkereste, és ott elvégezte az elõírt cselekedeteket - azaz meggyónt, áldozott, elmondott bizonyos imákat - meghatározott napi búcsút nyert, azaz ennyivel megrövidíthette a tisztítótûzben majdan töltendõ idõt.
A búcsújáróhelyek között természetesen kialakult a hierarchia. A legjelentõsebb kegyhelyek felkereséséért évrõl-évre zarándokok ezrei tettek meg akár több száz vagy több ezer kilométer távolságot, a búcsúengedéllyel rendelkezõ templomok többsége azonban csak néhány falunyi vonzáskörzettel rendelkezett.
A 15-16. századi Magyarország számos búcsújáró helye közül Szent László váradi sírja volt a legfontosabb.
Az 1192-ben szentté avatott lovagkirály végsõ nyughelyét az egész országból látogatták, a magyar királyok is kötelességüknek érezték, hogy elzarándokoljanak Váradra.
A középkori Magyarországon ezen kívül négy sír számított országos jelentõségû kegyhelynek: Szent István székesfehérvári, IV. Béla leányának, az 1270-ben elhunyt Margitnak nyulak-szigeti sírja (noha Margit csak 1943-ban lett szent), Remete Szent Pál sírja a budaszentlõrinci pálos kolostorban, a szent 1381-ben Velencétõl megszerzett ereklyéivel, valamint az 1456-ban elhunyt Kapisztránói János újlaki sírja.
A magyarországi zarándokhelyek hálózatát a 14. század második felétõl megjelenõ szent vér kegyhelyek tették egyenletesebbé: elsõként az esztergomi és a kassai kegyhely.
Jelentõs búcsújáró helynek számított az ugyancsak szent vér ereklyével rendelkezõ garamszentbenedeki bencés kolostor, a szlavóniai Ludbreg temploma, az ország legismertebb szent vér ereklyéjét azonban Bátán, a bencés kolostorban õrizték.
A hazai zarándokhelyekre elsõsorban a parasztság és a polgárság alsóbb rétegei zarándokoltak nagy számban.
A klérust az alsópapság, a nemességet a kisnemesség képviselte; arisztokratával, fõpappal csak elvétve találkozhatunk.
A magyarországi zarándokok természetesen nem csak a hazai kegyhelyeket látogatták, a külföldi zarándokhelyek közül azonban elsõsorban a legjelentõsebbeket keresték fel.
Úticéljuk közt fõként Róma, Aachen, Jeruzsálem szerepelt, de eljutottak a távoli Santiago de Compostellába, a franciaországi Rocamadourba, az itáliai Bariba és Loretoba, és Szent Patrik írországi purgatóriumába is.
Az Aachenbe zarándoklók útjuk során felkeresték a többi jelentõs német kegyhelyet: Köln, Trier, Düren, Regensburg híres ereklyéit.
A közeli Mariazell kegytemploma pedig a 14. század végétõl, Nagy Lajos adománya után vált népszerûvé a magyar zarándokok körében.
Magyarországról külföldre elsõsorban kegyes indítékból keltek útra.
A nagy távolságok miatt a külföldi zarándoklatra nem vállalkozhattak sem a szegények, sem a gyógyulást keresõk - õk inkább a hazai kegyhelyeket keresték fel.
A magyar zarándokok elsõsorban a városi polgárság illetve a nemesség módosabb rétegeibõl kerültek ki.
A polgárság fõként Aachent részesítette elõnyben, de sokan választották Rómát is, ahová a társadalom valamennyi rétegébõl eljutottak: Aachent elsõsorban a hétévenként tartott nagy zarándoklatokon, Rómát pedig a jubileumi szentévekben keresték fel.
A nagy nehézségek, s a magas költségek miatt a Szentföldre fõként az arisztokraták zarándokoltak.
Egyháziak esetében a határvonal nem volt ilyen éles az alsópapság és a fõpapság között: õket jövedelmi szintjüktõl függetlenül valamennyi kegyhelyen megtalálhatjuk.
Egyházi szerzõnek köszönhetjük a 16. század elejérõl fennmaradt két részletes útleírást is: egyiket az 1514-1517 között a Szentföldön tartózkodó Pécsváradi Gábor ferences atya készítette, a másik úti beszámolóban Lászai János erdélyi kanonok utazásáról olvashatunk barátja és útitársa, Felix Faber ulmi domonkos szerzetes kiadott naplójában.
A zarándok indulás elõtt elõször is gondoskodott az útiköltségrõl, szentföldi zarándoklat esetén pápai engedélyt kért az úthoz, végrendeletet tett, gondoskodott az itthon maradó javairól, családjáról (pl. elhalasztotta a pereit).
Az átlagos római, aacheni zarándoklat költsége 30-40 aranyforint, a szentföldi út ennek a négy-ötszöröse volt.
Jóval többe került egy-egy báró zarándoklata, õk ugyanis sok szolgával és jelentõs fegyveres kísérettel keltek útra: Itáliában is jelentõs esemény volt, amikor 1475-ben Újlaki Miklós bosnyák király Rómába, 1502-ben pedig Korvin János herceg Loretóba zarándokolt több mint százfõnyi csapat élén.
Népi vallásosság
A kereszténység és a keresztény hittételekben nem található elképzelések - földöntúli lényekrõl, emberfeletti erõrõl - nem mondtak ellent egymásnak.
A legiskolázottabb egyháziak is hittek pl. a szemmel verésben, a ráolvasásban, a varázslatokban.
Ezek az elképzelések csak akkor kerültek szembe a hivatalos egyházi tanokkal, ha kimerítették a szentségtörés fogalmát, eretnek tanokkal párosultak, vagy másoknak ártottak ezzel.
Ilyen esetben bíróság elé állították a varázslót, a szokásos eljárás szerint vizsgálták ki ügyét és büntették meg.
Tömeges, hisztérikus üldözésükrõl a középkori Magyarországon nincs tudomásunk.
A népi orvoslás és a varázslás elválaszthatatlan kapcsolatban állt egymással.
Gyógyfüvekhez értõ asszonyok, korabeli nevükön bûbájosok vagy nézõk gyógyító erejû mondókákat mondtak, azaz ráolvastak a betegre.
A nézõ szó az ezzel összefüggõ túlvilági kapcsolattartást jelentette.
A nézõk meglátták az elrejtett kincset, az elbarangolt jószágot, szót tudtak érteni a megholtak lelkeivel.
Emberi szõrzetet, váladékot, állati szerveket használtak a varázsláshoz.
Különösen nagy becsben voltak az egyház megszentelt tárgyai: az oltáriszentség vagy Jézus és Szent János festett arcképének kikapart szeme.
Ez utóbbiakkal történõ varázslás azonban kockázatos módszer volt, ha kitudódott, máglyahalál járt érte.
TÁJ ÉS NÉP
TERMÉSZETI FÖLDRAJZ
A 13. századtól Eurázsiában az elõzõ évszázadokhoz képest hûvös, csapadékos idõszak uralkodott.
A 15. század második felében a rövid ideig tartó, melegebb, átmeneti periódust a századfordulón egy hirtelen beköszöntõ, két évszázados hideg és csapadékos éghajlat követett, melyet "kis jégkorszaknak" is szokás nevezni.
A folyókban a mainál jóval több víz folyt, a vízjárta területeket hosszabb idõszakra magas vízállás borította.
Az éghajlat kedvezett az erdõk fejlõdésének, azonban a megnövekedett tûzifa-felhasználás következtében erõteljesen irtották õket.
A kultúrnövények termésideje a hosszú telek miatt csökkent, a gabonanövényeket gyakran fenyegette rothadás.
ETNIKUMOK
A Magyar Királyság a kései középkorban - akárcsak egész történelme során - soknemzetiségû ország volt.
E korszakban jelentõs nemzetiségi változás csak az idõszak legvégén, a szerb bevándorláskor figyelhetõ meg, egyébként lassú folyamatok zajlottak.
A nemzetiségek számarányát éppúgy nem tudjuk meghatározni, mint ahogy az ország egész lakosságának nagyságát sem.
Egy nemzetiséghez tartozás sok esetben sajátos társadalmi hovatartozást és jogállást jelentett.
Az Északkeleti-Kárpátok korábban megkezdett betelepítése, ha kisebb mértékben is, de folytatódott, elsõsorban rutének érkeztek ide.
Erdélyben és a Szörényi-bánsággal határos területeken folytatódott a vlach joggal élõ románok betelepedése.
Itt a transzhumáló pásztorkodásra már nem nyílt lehetõség, de nagy részük továbbra is pásztorkodással foglalkozott, településeiket gyakran változtatták.
A román kenézek Hunyadban, Fogarasban, Hátszegen, Máramarosban nemesekké váltak, jogaik semmiben sem különböztek a magyar köznemesek kiváltságaitól.
A székelyek hagyományos nemzetségi és hármas tagolódású, (primorokra, lófõkre és közszékelyekre) oszló társadalma lassan felbomlóban volt.
Még a Zsigmond-korban érkeztek az elsõ cigányok a Balkánról Erdélybe, beköltözésük lassan folytatódott.
Az erdélyi szászok egykori vezetõ rétege, a gerébek beolvadtak a nemességbe és elmagyarosodtak.
A szászok felsõ rétege ezután a városi polgárságból állt, a parasztok a magyar jobbágyságnál szabadabb viszonyok közt éltek.
A déli megyékben, így Bácsban, Szerémben a magyarok voltak többségben, a szerbek beköltözése azonban a Zsigmond-kortól kezdve folyamatos volt.
1440-ben a Keve megyei keviek Ráckevére menekülésével egy más jellegû folyamat kezdõdött, létrejött az elsõ északabbi, Duna-menti szerb település.
A déli és szlavón megyék horvát lakosságát a török betörések tizedelték.
A Mura-vidék szlovénjei és a felvidéki szlovákok között nem történt nemzetiségi létüket jelentõsen befolyásoló esemény.
Az egykor jórészt német lakosságú városok - nem számítva a nyugati határszélieket és az erdélyi szászokat - mindinkább elmagyarosodtak, a Felvidék néhány helyén elszlovákosodtak.
A kunok nemzetiségi különállása eltûnt, sajátos jogviszonyok közt élõ néprajzi csoporttá váltak.
KORMÁNYZAT
Király és kormányzó
Az ország élén a király állt, hatalmát nem névleg gyakorolta, hanem elvárták tõle, hogy az állam életének minden ügyében õ döntsön.
Az uralkodó irányította a külpolitikát, döntött háború és béke dolgában, még a kései középkorban is gyakran vonult személyesen hadba.
A legfõbb törvénykezés, a kegyelmezés is az õ feladata volt.
Csak a király adományozhatott birtokot.
Hatalmát elsõsorban a szokásjog szabályozta, a törvények néha foglalkoztak ugyan vele, de egyetlen középkori törvény sem sorolta fel a király összes jogait.
Rendkívüli körülmények között kormányzó állt az ország élén, jogait törvények írták körül, s nem volt akkora hatalma, mint a királynak.
A legfontosabb különbség abban mutatkozott, hogy 32 jobbágyteleknél nagyobb birtokot nem adományozhatott.
A magyar történelem során elõször 1446-ban választottak Hunyadi János személyében kormányzót, aki 1446 és 1452 között viselte e tisztséget.
A fiatal Mátyás mellett 1458-ban fél évig Szilágyi Mihály is kormányzóként tevékenykedett.
A királyi tanács
A legfontosabb kormányzati szerv a királyi tanács volt, az uralkodó minden ügyben kikérte véleményét.
Rendszeresen ülésezett, eredetileg csak a püspökök és a bárók vettek részt tanácskozásain, mindnyájan azonban csak rendkívüli alkalmakkor.
Mátyás uralma alatt átlagban 5 püspök és 9 báró vett részt munkájában.
Rendkívüli helyzetben a királyi jogok egy részét is gyakorolta, mint 1445-ben, majd Mátyás halála után.
Az elõbbi alkalommal pecsétet is vésetett "Magyarország egyetemének pecsétje" felirattal.
1498-tól az üléseken az országgyûlés által választott, különbözõ számú köznemesi ülnökök is megjelentek.
A gyakorlatban nemigen képviselték rendjük érdekeit, mivel a tanácsban ülõ fõurak familiárisai voltak, így uruk akarata szerint szavaztak.
Az országgyûlés
Az országgyûlések ebben a korszakban nyerték el igazi jelentõségüket.
A király vagy a kormányzó hívta õket össze, királyválasztáskor a nádor.
Gyakoriságukat elõször a Jagelló-korban szabályozták, ám évenkénti tartásuk ekkor sem vált szokásossá.
Legfontosabb joguk a hadiadó kivetése volt, azonban még a középkor végén is szedtek az országgyûlés megkérdezése nélkül adót.
Helyük leggyakrabban a Pest melletti Rákos-mezõn volt.
A gyûléseken a királyi tanács a köznemesek és a városok képviselõitõl elkülönülve tárgyalt, ilyen alkalmakkor a tanács tagjai is nagyobb számban gyûltek össze. A késõbbi felsõház a királyi tanácsból alakult ki.
Az országgyûléseken négy rend képviseltette magát: a fõpapok, a bárók, a köznemesek és a városok rendje.
1848-ig õk vettek részt az országgyûléseken.
A köznemesek néha megyénként választott követek útján, néha pedig mindnyájan, személyesen jelentek meg.
A városi rend az ekkor kialakuló tárnoki, személynöki és alsó-magyarországi bányavárosok követeit jelentette.
Elõször 1444-ben jelent meg a városi rend az országgyûlésen, politikai szerepük azonban jelentéktelen volt: egyrészt nem érdeklõdtek az országos politika iránt, másrészt több országgyûlésre meg sem hívták õket.
Szlavónia és Erdély lakói külön követekkel képviseltették magukat.
A nádor és a törvénykezés
A legfontosabb tisztségviselõ a nádor volt, jelentõsége a rendi korszakban különösen megnõtt.
Õ az egyetlen méltóság, akit 1439-tõl kezdve elvileg az országgyûlés választott, és nem a király nevezett ki.
Õ közvetített az uralkodó és a rendek közt felmerülõ vita során.
1486-ban az ún. nádori cikkelyekben jogait tételesen is felsorolták.
Birtokügyeket, fõ- és jószágvesztéssel járó, ún. fõbenjáró ügyeket csak a királyi udvarban lehetett tárgyalni.
Elõbb négy, majd három udvari bíróság mûködött: a nádori jelenlété, valamint a királyi jelenlét, a királyi különös és a személyes jelenlét törvényszéke, ez utóbbi kettõt idõvel egyesítették, élére a személynök került.
Kancellária és kincstár
1464-ben a kancelláriát is megreformálták: a titkos- és fõkancellári tisztséget a két kancelláriával egyesítették.
A kancellária az oklevélírás mellett részt vett a kormányzati döntések elõkészítésében.
A királyi uradalmakat a kincstártól elválasztották, élükre 1458-ban a budai udvarbíró került, aki feladatát 1541-ig látta el.
A pénzügyi reformok részeként a kincstár Mátyás idején egységes szervezet lett: az addig különálló kamarák mind a kincstartó szoros felügyelete alá kerültek.
Vidéki igazgatás és a hiteleshelyek
Szlavónia a bán fennhatósága alatt némi önállósággal élt, a szlavón rendek pl. beleszólhattak helyettesének, az albán megválasztásába.
Erdély azonban nem kezdett önálló rendi fejlõdésbe: a király által kinevezett magyarországi vajdák hatalma töretlen maradt, sõt ekkor szerezték meg az addig különálló székely ispáni tisztséget is.
Az erdélyi szászok autonómiája jelentõsen kibõvült, 1486-ban a király megerõsítette az 1224-es Andreanum-ot, mely eredetileg csak a szebeni "provincia"-ban élõ szászok jogait rögzítette.
Mostantól kezdve más erdélyi szász területi egységek is e kiváltság szerint éltek. Megalakult a "Szász Egyetem".
Az ország legnagyobb részén a helyi igazgatást a megyék végezték.
Ítélkeztek kisebb jelentõségû ügyekben, felsõbb bírói parancsra eljártak különféle ügyekben: pl. idéztek, vizsgálatot végeztek, részt vettek az adószedésben, a katonaállításban, a nemesség rajtuk keresztül kapcsolódott bele az országgyûlés munkájába, a törvényeket õk hirdették ki.
Majdnem minden ügyet a megyei törvényszéken, a sedrián végeztek.
A rendi korszak jeleként lassan kifejlõdött a megye önkormányzati jellege is.
1485-tõl az ispánoknak alispánjukat a megyebeli, jobb módú nemesek közül kellett kiválasztaniuk.
A Szászföldön, a Székelyföldön, a Kunságban, a Szepesség egy részén nem megyék, hanem ún. székek mûködtek.
A jogi írásbeliség zömét továbbra is a hiteleshelyek végezték.
Feladatuk kettõs volt: a hozzájuk forduló felek kérésére közhitelû oklevelet állítottak ki, másrészt királyi parancsra a perbeli cselekményeken részt vettek, errõl szintén oklevelet állítottak ki.
A törvények és a Hármaskönyv
A korabeli szóval dekrétumnak nevezett törvények szerepe lassan megváltozott.
Többé nem egyszerûen a szokásjogot követték, hanem maguk teremtettek új jogot.
Kiemelkedõ szerepe volt ebbõl a szempontból az 1485-ös mátyási törvénykönyvnek, amely az elsõ nyomtatásban megjelent magyar törvény volt.
1514-ben Werbõczy István elsõként foglalta írásba a magyar szokásjogot.
A mû a fejezetek száma miatt kapta a Hármaskönyv nevet.
Törvényerõre ugyan sohasem emelkedett, de tömör, világos fogalmazása miatt 1848-ig a legtöbbet forgatott szokásjogi gyûjteménynek számított és több tucat kiadást ért meg.
A Szent Korona-tan
Az állam elvont fogalmát a késõközépkori jogi gondolkodás sem ismerte, ezt a Szent Korona-tan helyettesítette.
Eszerint a korona akkor is képviseli az országot, ha nincs király, az ország bevételei és területe a korona elidegeníthetetlen jogának számítottak.
A rendek és a Szent Korona jogai szerves egységet alkottak: a rendek akarata elegendõ volt ahhoz, hogy ha a korona nem áll rendelkezésükre, mint I. Ulászló koronázásakor, akkor erejét egy másik koronára átvigyék.
A Hármaskönyv szerint a nemesek éppúgy, mint a király, a Szent Korona tagjai.
TELEPÜLÉS ÉS LAKÓHELY
Városok
Werbõczy István a magyar szokásjogot írásba foglaló mûvében, a Tripartitumban csak a szabad királyi városok polgárait ismerte el polgári szabadságjogokkal rendelkezõknek.
Felfogása szerint minden más város polgárai jobbágyoknak számítottak.
A városok közti rangsor azonban a valóságban bonyolultabb volt annál, hogy csak a polgár-jobbágy ellentétpár határozza meg.
Az ország területén mintegy 30 szabad királyi vagy azzal rokon jogállású város feküdt.
Közülük a legelõkelõbbnek a hét úgynevezett tárnoki város számított: Buda, Kassa, Bártfa, Eperjes, Pozsony, Sopron, Nagyszombat, amelyek a 15. század közepére joghasználatban, bíráskodásukban is elkülönültek a többi várostól.
Hozzájuk csatlakozott nyolcadikként a 15. század végén Pest.
Rajtuk kívül kiváltságos helyzetû városoknak számítottak az ún. személynöki városok, pl. Székesfehérvár, Esztergom, Lõcse, Kisszeben, Szakolca, valamint a királyi bányavárosok (Selmecbánya, Körmöcbánya) és az erdélyi szász városok (Brassó, Nagyszeben).
Városi polgárnak azonban nem csak e városok lakói számítottak.
A polgár elnevezés kijárt valamennyi püspöki város polgárának, de - jogi helyzetüktõl függetlenül - még az elõkelõbb mezõvárosok lakóinak is.
A mezõvárosok száma Magyarországon a középkor végén meghaladta az ötszázat, közülük mintegy 150 rendelkezett városias külsõvel, illetve látott el városi feladatkört.
A mezõvárosok fontos szerepet töltöttek be az ország gazdasági életében.
A szabad királyi városok fõként az ország határai mellett feküdtek.
Az ország területének mintegy kétharmadát, a Dunántúl déli részét és az Alföldet tulajdonképpen városmentes övezetnek tekinthetjük: ezen a területen mindössze egyetlen királyi város feküdt, Szeged.
A városhálózat hiányosságait azonban a szükséges mértékben pótolták a mezõvárosok: a jelentõsebb oppidumok - a kiváltságos városokhoz hasonlóan - egy-egy régió kereskedelmi, gazdasági központjai voltak, emellett egyházi intézményeik, iskoláik, esetleges igazgatási funkcióik is a környezõ falvak fölé emelték õket.
A 15. század végén - 16. század elején Európa lakóinak mintegy 15 %-a élt városokban, Magyarországon ez az arány nem érte el a 10 %-ot.
Buda és Pest lakossága együttesen 15-25 ezer között mozgott, Kassán és Szegeden több, mint 7000, Pozsonyban 5000, Sopronban, Bártfán, Nagyszombatban 3500-4000 fõ lehetett a lakosság száma.
Az ekkorra már 100.000 fõt meghaladó népességû Párizs, Milánó vagy Velence mellett ezek a népességszámok elenyészõnek tûnnek, Európa jelentõs részén azonban a városok többségének szintén csak néhány ezer fõnyi volt a lakossága.
A szomszédos Stájerországban pl. csupán Grazban élt kb. 7000 fõ, a jelentõs kereskedõvárosnak számító Pettaunak (ma Ptuj, Szlovénia) csak 1500 lakosa volt.
A legnagyobb magyarországi mezõvárosok népessége meghaladta az ezret, többségükben azonban csupán néhány száz fõnyi volt a lakosok száma.
A városok jelentõs része túlzsúfolt volt, azonban ez legfeljebb a városfallal körülölelt részre vonatkozott, a külvárosokra már nem minden esetben, és néhol a falakkal védett területet sem sikerült teljesen beépíteni.
A 15-16. századra többnyire megmaradtak a 13-14. században felépített városfalak.
Több helyütt idõközben jelentõsebb területeket kerítettek körül, az erõdítményeket is korszerûsíteni kellett az egyre fenyegetõbb török veszély miatt.
1473-ban az ország egyik legfontosabb városát, Fehérvárt is erõsíteni kellett: ekkor építették a belváros északnyugati rondelláját, a Budai kaput biztosító rondellát, a Palotai kapu barbakánját és a déli rondellát.
A király az építkezések elvégzésére Veszprém és Somogy megyébõl rendelt jobbágyokat.
Már a közvetlen török veszély hírére építik meg a külvárosok fából, földbõl és sövénybõl épült erõdítéseit.
A vár- és városfalakon megjelenõ masszív védmû, a rondella az ágyúk hadrendbe állítása miatt vált szükségessé.
A korábban épült, a városfalakat tagoló magas, keskeny tornyok és az ugyancsak magas, ám vékony városfalak nem sokáig álltak ellen az erõs ágyútûznek.
Miután csatarendbe állították ezeket a több tonnás monstrumokat, a védelem is átalakult: visszabontották a magas falakat, s ha mód volt rá, vastagabbakat építettek és földfeltöltéssel támasztották meg, amellyel egyúttal rugalmasabbá tették.
Feltöltötték földdel a már korábban megépített falszorosokat, és a tornyok helyén felépültek a nagyobb tûzerõnek ellenálló rondellák, melyeken a minden irányban elhelyezhetõ ágyúkból oldalozásra (a falak elõtti, oldalirányból való lövésre) is lehetõség nyílt.
A földfeltöltések körbefutottak a városfal mentén, megteremtve ezzel a védelem könnyebb mozgását a város körül.
Megjelentek a városfalak külsõ oldalán a 20-40 m széles, 1-7 m mély várárkok, melyek túloldalán ellenlejtõ (contrascarpa) helyezkedett el: ezt gyakran kõfallal védett földhányás képezte, melyen fedett út kapott helyet.
Ezek voltak a védõk elõretolt állásai.
A korábban kialakított kapuvédmûveket is meg kellett erõsíteni, így épültek ki a barbakánok.
A külvárosok erõsítésére már kevés pénze maradt a török támadás kezdetén az amúgy is nehéz gazdasági helyzetben lévõ országnak.
Többnyire nem gondolhattak a teljes város bekerítésére, ezért csak a leglényegesebb, a belváros védelméhez nélkülözhetetlen területet vették körül árokkal, sáncokkal (Fehérvár - Budai külváros).
A külvárosok nagyobb területei erõdítetlenek maradtak és mivel házaik még ekkor is többnyire fából, sövényfalból épültek, az ellenség támadásakor bizony sokszor leégtek.
Városainkat gyakran pusztították tûzvészek.
A szûk utcák, a sûrûn egymás mellé épített házak, a legtöbbször igen gyúlékony építõanyag rendkívül tûzveszélyes volt.
Pestet 1512-ben sújtotta tûzvész, ekkor 24 ház égett le.
Már a fából készült kéményeket is tisztították: egyes magyar városokban olasz kéményseprõk dolgoztak például 1508-ban Budán, Pesten és Egerben is.
Magyarországon ugyan a 14-15. századtól már téglával boltoztak sok templomot, lakóházat, azonban ez ekkor még korántsem nevezhetõ általánosnak.
Ebben az idõszakban kezdték meg Budán és Pesten a fazsindely helyébe kerülõ tetõcserepek égetését a vályogvetõk.
Ezek a megoldások a belvárosokban csökkentették a tûzeseteket, ám a külvárosokban nem mindig tellett az új építõanyagra.
A tûzesetek pusztításait érthetõbbé teszi az, hogy a városok vízellátása, vízelvezetése a 14-15. század fordulójától semmit sem fejlõdött.
Vizet még mindig a közeli forrásokból, folyókból, tavakból, kutakból nyertek.
Budán a 14. század elsõ felében is ciszternákban gyûjtött esõvizet, vagy a várbarlangok karsztvizeit fogyasztották.
Szerencsésebb városokban megjelentek az épített kutak (Fehérvár).
Várospatakokat építettek ki a hosszanti utcák mentén Nagyszombat, Beszterce és Brassó városaiban.
Buda királyi palotájában a szökõ- és csorgókút maradványok, a régészeti feltárásokon talált ólomcsövek tanúsága szerint 1355-1366 után már volt vízvezeték; az írott források azonban csak 1416-ban említenek Budán vízvezetéket.
A vízvezeték csöveit a 15. században fából, ólomból, kerámiából, majd késõbb vasból készítették.
Budán és Pesten Zsigmond korában készült vízvezetékcsöveket tártak fel a polgárváros területén is!
A vizet a budai hegyekbõl vezették le a várba, a vezeték végén pedig közkutak, csorgókutak létesültek.
A víz minõsége azonban nem mindig és nem mindenhol érte el a kívánt minõséget, ezért volt oly fontos és általános a borivás.
A közkutakat a városon belül és kívül egyaránt elhelyezték, a középkori Fehérváron a belváros mellett a külvárosokban (Szentkirályfölde) és a kivezetõ utak mellett, többnyire a kapukhoz közel is építettek kutat (Királykút).
A kolostorokban, a palotákban, a polgárházak udvarán, sõt sok esetben a pincéjében is voltak kutak.
A belvárosi utcákat ekkorra már javarészt útburkolattal látták el.
Ezek az útburkolatok nagy méretû, széles, lapos kövekbõl, vagy kavicságyból készültek (Buda, Székesfehérvár).
Az utcák vonalvezetése, a háztömbök formája, a telkek mérete nem, vagy nem sokat változott a 16. század elsõ feléig.
Megfigyelhetõ viszont a telekosztás, elszaporodtak a féltelkek; ám nem változott lényegesen a városok beépítése, a házak tömege.
Valamelyest több lett a kétemeletes házak száma, a telkeket szinte teljesen beépítették a hossztengelyük irányában megnyújtott, az utca teljes homlokzatát elfoglaló házakkal (Székesfehérvár - Megyeház u. 17. és Oskola u. 4., 10; Buda - Országház u. 18.).
A polgárházak nagy méretû, téglalap formátumú, késõgót vagy reneszánsz ablakokat kaptak, melyek egyik jellegzetessége a kereszt alakú osztás.
Egyre elterjedtebbek a nagy méretû, sok esetben szegmensíves kirakatok (Buda - Úri u. és Tárnok u. középkori házai).
Ennek a virágzó középkori városi életnek vetett véget a törökök elõrenyomulása, mely a következõ évtizedekben a középkori városi élet, ezen belül az épületek pusztulását eredményezte, egyszersmind azonban a védmûvek európai szempontból is élenjáró modernizációját vonta maga után.
Visegrád városa
A város elõzménye egy elõször 1285-ben említett hospestelepülés volt.
A település 1323 után, a királyi udvar ideköltözésének köszönhetõen vált várossá.
A 14. század derekára kialakult város már két városrészbõl állt.
A kevésbé jelentõs az Alsóvár és a palota közt fekvõ német városrész volt.
A magyar városrész a nagymarosi révnél, a Szent György-patak (a mai Apátkúti-patak) két oldalán alakult ki.
A város élén álló bíró mellett a 12 tagú tanács fele a német várost, másik fele pedig a magyar várost képviselte.
1408 után, a királyi udvar végleges elköltözésével a város hanyatlásnak indult, ám régi kiváltságait még a 16. század elejéig megõrizte.
1544-ben a törökök kilakoltatták a maradék lakosságot, s ezzel a középkori város eltûnt a föld színérõl.
A visegrádi királyi palota
Az épület elõzménye I. Károly király városi háza volt.
Jelentõs palotává csak I. Lajos fejlesztette uralkodása elsõ felében, aki élete végén kezdte el építeni, s már csak utódai, Mária és Zsigmond fejezték be a 14. század végén.
A 15. század elsõ évtizedéig - míg Zsigmond az udvarát Budára nem költöztette - a visegrádi királyi palota maradt a magyar uralkodók hivatalos székhelye.
A 15. században háttérbe szorult palotát csak Mátyás állíttatta helyre a 15. század végén.
Ettõl kezdve az 1544-es török hódításig a magyar királyok vidéki rezidenciája volt.
A török idõkben rommá vált épületet a 18. század közepén lebontották.
Mátyás király csak Beatrixszal kötött házassága, 1476 után fogott hozzá a palota helyreállításához, melynek során vidéki rezidenciájává alakította át.
A munka mintegy tíz évig tarthatott.
A régi épületeket teljesen felújították, de új szárnyat csak az utcai fronton emeltek.
Kicserélték a nyíláskereteket, kandallókat, födémeket, díszkutakat, loggiákat és erkélyeket.
Az építkezést a budai udvarbírók irányításával egy helyi késõgótikus építõmûhely végezte, de néhány részfeladatra reneszánsz stílusban dolgozó olasz mesterek kaptak megbízást.
A visegrádi vár
A tatárjárás után épült visegrádi vár két részbõl állt: az öregtoronnyal és kaputoronnyal védett fellegvárból és az õrtornyokkal erõsített völgyzárófallal hozzákapcsolódó alsóvárból.
Ebben állt a hatszögletû lakótorony.
I. Károly a lakótornyot átalakíttatta és köré egy belsõ várfalövet épített.
Az Anjou-korban készültek el a fellegvár palotaszárnyai, sziklaárka és második falöve is.
A fellegvárban õrizték a törökkorig a magyar koronát.
Zsigmond újabb külsõ várfalat, az öregtorony mellé egy asszonyházat építtetett.
Mátyás teljesen átépíttette a palotaszárnyakat, az erõdítéseket is modernizálta.
A keleti szárny elsõ emeleti termét és a kaputorony hozzá kapcsolódó szobáját bordás boltozatokkal látták el.
A kaputorony boltozatából ránk maradt a két zárókõ Mátyás király és Beatrix királyné címerével.
Az alsó várudvaron gazdasági épületeket emeltek, a várfalat felmagasították.
Az öregtorony elõtti falszorost feltöltötték, egy új ágyúteraszt alakítottak ki.
1492-tõl a fellegvár az országgyûlés által választott koronaõrök kezére került.
1543-ban a törökök elfoglalták, 1595 és 1605 között egy évtizedig ismét keresztény birtok.
Az újra visszatérõ törökök csak 1686-ban hagyták el végleg az akkorra már rommá vált erõdítményt.
Visegrád - ferences kolostor
A délvidéki alapítások után az ország belsejében a visegrádi volt az elsõ obszerváns kolostor, melyet Zsigmond király alapított a 15. század elején.
Az alapítás körülményeit Zsigmondnak a pápához írt 1425-ös engedély- és kiváltságkérõ levelébõl ismerjük.
Ebbõl kitûnik, hogy ekkor a ferenceseknek a konventuálisok melletti obszerváns ága még nem lehetett széles körben ismert, hiszen az uralkodó viszonylag részletesen szól róluk és magyarországi tevékenységükrõl.
A szerzetesek Visegrádon egy Szent György tiszteletére szentelt romos kápolnát kaptak, mely mellé Zsigmond házat építtetett számukra.
A kápolnát eredetileg Zsigmond "királyi elõdei", azaz valamelyik Anjou uralkodó alapította, de a 15. század elején már régóta használaton kívül volt.
Ez a helyválasztás felettébb szokatlan, hiszen a ferencesek nem a város szélén vagy a polgárvárosban, hanem a visegrádi királyi palota tõszomszédságában, bár annak város felõli oldalán telepedtek meg.
Ez a tény már önmagában is azt sejteti, hogy a kolostornak a király különleges szerepet szánt.
A ferencesek feltehetõleg nem laktak túl sokáig e házban, 1425 után a korábbi épületek közvetlen közelében hozzáfogtak a Szûz Mária tiszteletére szentelt új templom és kolostor építéséhez.
Biztosan ebbõl a korból származik a sekrestye boltozata, valamint néhány másodlagos beépítésbõl ismert faragvány.
Zsigmond halála után a kolostor támogató nélkül maradt, így az addig elkészült épületek pusztulásnak indultak.
A 15. század végén Mátyás király tervbe vette a kolostor újjáépítését, de erre már csak a 16. század elején, II. Ulászló uralkodása alatt került sor.
Ekkor készült a templom és a kolostor új boltozata, s minden bizonnyal a sekrestye feletti torony is.
Ennek az új épületnek a királyi palotához való szoros kötõdését azzal is hangsúlyozták, hogy északi oldalán ajtó nyílt a palota területe felõl a kerengõbe.
Így az uralkodó anélkül tudott a kolostorba jutni, hogy az utcára ki kellett volna mennie.
A kolostor különleges helyzetét jelzi az is, hogy fénykorában, a 16. század elején sem lakott benne több, mint nyolc szerzetes, mégis mindig konventnek tekintették (rendszerint tizenkét szerzetes alkotott egy konventet).
Visegrád 1543-ban török kézre került, ezért a ferenceseknek távozniuk kellett.
Jóllehet a késõbbiekben szinte mindegyik keresztény sereggel érkezett egy-két ferences szerzetes is, akik igyekeztek felmérni elhagyott kolostoruk állapotát, a 17. század végén, a visszafoglalás után a kolostor mégsem épült újjá, sõt a 19. században még az addig látható romokat is eltüntették.
A kolostor mintegy évszázados feledésbe merült, amíg az 1980-as években kezdõdõ régészeti feltárás ismét felszínre nem hozta a maradványokat.
Szentkirály - egy alföldi falu
Szentkirály középkori falu a Duna-Tisza köze északi részén, Kecskeméttõl keletre fekszik, a Budáról Szegedre vivõ régi országút ("nagy út") közelében.
Az egykori település viszonylagos nagyságára és jelentõségére utal, hogy Magyarország Lázár deák által készített elsõ részletes térképén is szerepel, S. Rex (Sanctus Rex) alakban.
A falu elsõ templomát valamikor a 12. században Szent István tiszteletére emelték, a mai napig õ a védõszentje a Bács-Kiskun megyei Szentkirály község római katolikus egyházának.
Az Árpád-korban a csongrádi várispánsághoz tartozó királyi várnépek lakták Szentkirályt.
A tatárjárás idején elnéptelenedett.
1354-ben mint üresen álló birtokot adományozta Nagy Lajos király egy kun nemes családnak - Bõcsör (Bwchwr) fia Péter kunnak és fiainak, Miklósnak és Jánosnak, valamint unokatestvéreinek, Kabak fia Baramuk-nak és Wezteg fia Gálnak - azzal a feltétellel, hogy ott megtelepednek és keresztény szokás szerint élnek.
A budai káptalan határjárása után 1356-ban I. Lajos király kiváltságlevelet adott az új birtokosoknak.
Ezek leszármazottai, a nemes Bicsak (Bychak) és Gáspár család tagjai 1493-ban a birtokukban lévõ oklevelek hiteles átiratát és megerõsítését kérték II. Ulászló királytól.
Ugyanebben az évben a király pallosjogot is adományozott a birtokosoknak, melynek értelmében a birtokaikon tetten ért gonosztevõkkel a törvény szerint elbánhattak.
A Szentkirályt birtokló kunok népükkel együtt azt a helyet választották ki megtelepedésre, ahol az elhagyott Árpád-kori falu félig-meddig romosan álló temploma emelkedett.
A 14. század végén a templomot újjáépítették és támpillérekkel megerõsítették, kiosztották a házhelyeket, felépítették elsõ szilárd lakóházaikat és ezentúl a templom körül temetkeztek.
Hogy ez a megtelepedés mégis sajátosan "kun módra" történt, tanúsítja, hogy 1490-ben a falu még "Szentkirály szállás" néven szerepel a szomszédos Barabásszállásával együtt, amely ugyanezen család birtoka volt (a mai Borbás puszta Kecskemét határában).
A középkori kun települések nevét gyakran képezték a -szállása, -ülése, -népe, -háza utótaggal (pl. Köncsögszállása, Csólyosszállása, Bagdasülése, Alonnépe, Bugacháza), jelezvén, hogy ezek még a 14. század második felére tehetõ megszilárdulásuk után is ideiglenes településeknek vagy családi gazdaságoknak tûntek a magyarok számára.
A latin nyelvû oklevelekben is általában a descensus 'szállás' szó jelöli a kun településeket.
Szentkirály még a 16. században is virágzó település volt, lakossága 50-60 családra tehetõ.
Az elsõ nagy pusztulás a tizenötéves háború idején következett be.
A 17. század végén a falu végleg elnéptelenedett.
A 19. század végén már csak a középkori templom romos falai jelezték, hogy hol volt az õsi falu.
A templomrom helyére 1901-ben építették a mai református templomot.
Az elpusztult késõ középkori falu az 1969-1990 között folytatott régészeti ásatások során került napvilágra.
Szentkirály a Duna-Tisza közén jellegzetes északnyugat-délkeleti irányú, alacsony dombhátra települt, észak felõl nagy vízjárta terület határolta.
A dombhát gerincén húzódott a falu utcája mintegy 900 m hosszúságban, az utca két oldalán helyezkedtek el a házak, egymástól átlagosan 50-70 m távolságra.
A középkori lakóházak agyagos-meszes omladékkúpjai kisebb halmokként emelkednek ki a terepen.
A régészeti térképezés során mintegy 30 házhelyet lehetett elkülöníteni a felszínen.
A falu laza szerkezetû utcás-soros település volt, különösen az Alföldön gyakori ez a településtípus.
A szentkirályi ásatások során egyes lakóházak körül a teljes gazdasági udvar is feltárásra került, így a belsõ telkek beépítésének rendszerére, az ott élõ családok gazdálkodására, életmódjára is vannak adatok.
A település korai korszakában, a 15. században a lakóházak irányítása az utcával párhuzamos.
A házak mögött a gazdasági udvaron egyszerû melléképületek álltak: karó- vagy oszlopvázas ólak, istállók, kunyhók fonott sövényfallal vagy nádfallal, terménytároló vermek, pinceszerû veremkunyhók, földbe mélyített ólak.
Nagyobb méretû, szilárd falú gazdasági épületet (pl. istállót, kocsiszínt) ritkán lehet találni.
Ezzel szemben a beltelkek jellegzetes építményei azok a nyitott vagy félig nyitott, elkerített állattartó helyek, melyek fala karóból, vesszõbõl, gallyakból, nádból vagy más szerves anyagokból (pl. szalma, trágya, zsombék) készült.
Kiskunsági néprajzi gyûjtésekbõl ismeretesek hasonló szerkezetû, ovális vagy téglalap alakú karámok.
A belsõ telek ilyen elrendezése - a külterjes állattartás épületei a falu belsejében, a lakóház mellett - sajátos gazdasági szerkezetet és életmódot tükröz, melyben az állattenyésztésnek nagy szerepe van.
Ez a településszerkezet összefügg a Szentkirályon megtelepült kun lakosság állattartáson alapuló hagyományos gazdálkodásával.
Mindamellett már a 15. században jelentõs lehetett a növénytermesztés, bár részletes adatok csak a 16. századi adóösszeírásokban maradtak fenn.
A Szentkirályon feltárt 15. századi lakóházak a középkori alföldi parasztság lakáskultúrájának szép emlékei.
A korabeli falusi lakóház alaptípusa kéthelyiséges.
A bejáraton keresztül a konyhába lehet belépni, az innen balra vagy jobbra nyíló második helyiség a szoba.
Az esetleg meglévõ harmadik vagy negyedik helyiség késõbbi toldást jelent, kamrának használták.
Ebben az idõben terjedtek el az Alföldön - és korábban, mint a Dunántúlon - a korszerû tüzelõberendezések: a lepadlásolt szobában zárt tüzelõt - szemeskályhát - építettek, melyet a konyhából fûtöttek, így a szoba már nem volt füstös.
A konyhai mûveletek végzésére - sütés, fõzés, szárítás, aszalás, pörkölés - a ház hátsó falából kiugró, nagyméretû, kerek kemence szolgált.
Ez a háztípus - a néprajzból ismert ún. középmagyar háztípus közvetlen elõzménye - népi építészetünk fejlõdésében jelentõs állomás.
Feltehetõen a városi, illetõleg a nemesi-kuriális építészet hatására alakult ki, valamikor Zsigmond király korában, s európai viszonylatban is a középkori falusi lakáskultúra legkorszerûbb megoldásai közé sorolható.
A nemrég megszilárdult kun településeken mindenütt ez a háztípus fordul elõ.
Részletes építészeti rekonstrukció készült a 15. század közepén épült és a 16. század elsõ felében leégett, kéthelyiséges 25. számú házról (hosszúsága 12,40 m, szélessége 4,90 m).
Bejárata délnyugatról nyílott.
A konyha alapterülete 24,5 m2, a balra nyíló szobáé 22 m2.
A falak a cölöpvázas sövényfal építéstechnikájával készültek, mely a magyar népi építészet archaikus technikái között ma is fellelhetõ.
Az alapárkokba állított és agyagos földdel körüldöngölt faoszlopok, karók közét vesszõvel ritkásan befonták, majd szalmás sárral besározták.
A falak sarkainál és középen a mestergerenda alatt ágasokat alkalmaztak, a sarkokra állított ágasokra koszorúfákat helyeztek.
Ezekre kerültek a keresztirányú födémgerendák, a födémgerendákra nádterítés és vesszõk. A tetõszerkezet ún. félágasos-szelemenes lehetett.
A kiugratott kemence fölött ágasokra támaszkodó védõtetõ volt.
A konyha padlójára hullott, égett maradványok alapján a héjazat szalma lehetett.
A konyha hátsó sarkában - a szoba padlójával egy szinten - félköríves szélû agyagpadkán tapasztott tûzhely volt, innen nyílott a szemeskályha és a kiugratott kemence tûztere.
A tûzhely fölött vesszõbõl font, betapasztott szikrafogó rekonstruálható.
A 2,20x2 m-es, ovális kemence fenekét összetört cserepekkel tapasztották ki a jobb hõmegtartás végett.
A 25. ház szobájában álló, téglalap alaprajzú kályha 1,45x1,45 m-es lábazatát a szoba falához és padlójához hasonlóan fehér agyaggal mázolták be, a kályha fenekébe hõszigetelõ rétegként cserepeket tapasztottak be.
A négyszögletes alsó részen hengeres felsõ rész nyugodott, melyet kupolás boltozat zárt le.
Az omladékok között feltárt nagy mennyiségû kályhaszem töredékbõl hét típust lehetett elkülöníteni.
A kályhaszemek elhelyezése kötött rendszerû.
A kályha kupolás felsõ részét hagyma alakú kályhaszemek borították.
A kályhatest felsõ peremén bástyatetõt utánzó pártázat volt.
A kályha oldalát egymást váltogató sorokban kisebb és nagyobb pohár alakú kályhaszemek, tányérka alakú kályhaszemek, háromszögletes szájú kályhaszemek és kétféle négykaréjos szájú, pohár alakú kályhaszemek díszítették.
A kerámia kályhaszemeket szájukkal kifelé fordítva helyezték a kályha falába, kivéve a sisakszerû csúcsával felfelé álló, a boltozatba épített hagyma alakú szemeket.
A 15. századi falusi szemeskályhák egyszerûbbek, mint a színes mázas csempékbõl épült gazdag fõúri kályhák, de gótikus formavilágukkal és változatos díszítésükkel népi iparmûvészetünk szép emlékei.
A leégett házak vastag omladékrétege jól megõrizte a háztartások edényeinek, felszerelési tárgyainak, szerszámainak maradványait.
A konyhában a tûzhely környékén kerülnek elõ a használattól füstös-kormos cserépfazekak.
Egy-két edény a szobában is található, néha a padlásról lezuhant tárolófazék fekszik a padlón.
A cserepekkel kitapasztott kemence- vagy kályhafenék jó lelõhelye a háztartásokból már kiselejtezett, s ilyen módon újra felhasznált régi edényeknek.
A háztartásokból szemétbe került törött edényeket és más tárgyakat a házak körül feltárt különféle gödrök õrzik.
A leletanyag legnagyobb része kerámia, amit annak idején még hiányosan, csorbán, lyukasan is tovább használtak, ha fõzésre már nem lehetett, valamilyen más célra.
A háztartásokban lévõ kisebb-nagyobb fazekak, fedõk, csuprok, bögrék, korsók, kancsók, poharak anyaguk és készítésmódjuk szerint több fazekasmûhelybõl származtak.
Általánosan elterjedt a vörös, vörösesbarna és a fehér, szürkésfehér mázatlan fazekasáru.
Már a 15. században rendszeresen használták a szürke, redukált égetésû, fényes felületû korsókat.
Ritka, de minden ház anyagában elõforduló edény a sárgás terrakotta színû, finom, fényezett kancsó - úgy látszik, egy-egy darabot minden háztartásban tartottak belõle.
Ugyancsak minden háznál voltak olyan vaskos, szürke, redukált égetésû, perembélyeges fazekak, amelyeket Ausztriából importáltak.
A finom asztali edények között voltak zöld vagy sárga mázas edények, ezeknek csak apró töredékeik maradtak meg.
Az üvegedények szintén az asztali készlethez tartoztak, meglétükre néhány apró töredék utal.
A faedények mindennapi használata általános volt, ezekbõl azonban alig maradt meg emlék, mindössze egy kút iszaprétege õrzött meg egy fakanalat.
A háztartások eszközkészletének leggyakoribb tárgyai a kések, az egyszerûbbek fa vagy csont nyélborítással, bronzpánt rögzítéssel.
A 16. században évente sok ezer kést importáltak hazánkba Ausztriából.
A vaseszközök legnagyobbrészt azonban falusi kovácsmesterek készítményei: ollók, árak, horgok, kampók, szögek, karikák, láncok, fúrók, vésõk, nyársak, rostélyok; ládára, koporsóra, ajtóra készült vasalások, pántok, zárak, lakatok stb.
A szerszámok és mezõgazdasági eszközök drágák voltak és viszonylag ritkán kerültek földbe, mint az ásatáson feltárt néhány szekerce, balta, ekevas, ásó, ásópapucs, kapa, sarló, kasza, vasvilla.
Egy törött ásót az egyik sír földje õrzött meg: babonás okokból, bajelhárító céllal tették a sírba.
A lovas felszereléshez tartoznak az elõkerült zabla és kengyel töredékek, hevedercsatok, sarkantyúk, patkók.
A szekerekbõl is csak a vasalások maradtak meg.
Az õsi mesterségek közé sorolható a csont- és agancseszköz készítés.
A középkori Szentkirály lakosai is felhasználták az állatcsontokat szerszámok, eszközök készítésére.
Ló felkar- vagy sípcsontjából készítettek korcsolyát, amit a lábbelire kötöztek vagy egyszerûen ráálltak és hegyes csontvégû bottal lökték magukat elõre a jégen.
Csontból készültek az árak, lyukasztók, bogozók, peckek, szerszámnyelek, nyélborítások, vadmadár üreges hosszúcsontjából sípok, tûtartók.
A csont esztergálás emlékei a gyöngyök, csont övveretek, csatok.
Gyermekjátékként használt ló csüdcsontok is nagy számban kerültek elõ.
ÉLETMÓD
GAZDÁLKODÁS
Magyarországon a kései középkorban három fõ földmûvelési rendszert alkalmaztak.
A legfejlettebb a 14. században a Dunántúlon, a Felvidék egyes részein és az Alföld peremvidékén kialakult háromnyomásos rendszer volt.
Itt a földmûvelés jelentõsége megelõzte az állattenyésztést, és istállózó állattartás folyt.
Elsõsorban az Alföldön alkalmazták a szabályozott talajváltást, mely egyszerre volt állattartó és földmûvelési rendszer, az állatokat itt nagyrészt ridegen tartották.
A Felvidék és a Dunántúl erdõs területein állandóan mûvelés alatt lévõ, trágyázott, ún. torunokföldeken folyt a termelés.
A kétnyomásos gazdálkodást valószínûleg nem alkalmazták.
A háromnyomásos rendszerben a falu határában lévõ dûlõkbe évenként váltakozva õszi illetve tavaszi gabonát vetettek, s a harmadik rész pihent, ezt nevezzük ugarnak.
A szabályozott talajváltás során szabályosan változó ritmusban, 2-5 évenként váltogatták a földmûvelésre és az állattenyésztésre használt területet.
A legelõnek használt föld neve parlag vagy mezei föld.
A torunokföldek közvetlenül a kert mögött helyezkedtek el, s a falu határának csak egy bizonyos részét foglalták magukba, a többin általában a nyomásos rendszert alkalmazták.
Mindenhol az éghajlatnak megfelelõ gabonanövényeket termeltek.
A kertek gyakorlatilag káposztáskerteket jelentettek, gyümölcsösök ritkán voltak.
Az erdõ, a halastavak és a szõlõ nem tartozott a telekhez; az elsõ kettõ a falu közös használatában állt.
A szõlõ nagy munkaigénye miatt irtásföldnek minõsült, a szántóföldektõl eltérõ adózási és a jobbágyok számára sokkal szabadabb jogi formák voltak érvényesek rá.
A szõlõk ún. hegyeken feküdtek, az ott épült feldolgozó és tároló épületeket az ország nagyobbik részén nem ismerték: legfeljebb a préselés történt a hegyen, minden más munkát és a bor tárolását is a városi vagy falusi házaknál végezték.
Az ország déli részén, Erdélyben, a Keleti-Kárpátokban a vlach joggal élõ románok és rutének sajátos, hegyi vándorló állattartást alakítottak ki, melynek fõ állata a juh és a kecske volt.
Eltérõ gazdálkodási módjuknak megfelelõen juhötveneddel adóztak.
FOGLALKOZÁSOK
Több mesterember nevét és foglalkozását is megörökítették a városainkra vonatkozó oklevelek.
A középkori Fehérváron dolgozott molnár, mészáros, hentes, halász, madarász, pásztor, fürdõs, kalmár, nyírõ, festõ, esztergályos, takács, szabó; késõbbi forrásokban kardgyártóról, lakatosról, nyergesrõl, posztókészítõrõl, rézöntõrõl és vargáról is tudomást szerezhetünk.
Sopronban késesek, kardcsiszárok, kovácsok, kereskedõk, mészárosok, ötvösök, pénzverõk, kannaöntõk, íjgyártók, lakatosok, rézmûvesek, esztergályosok, tûzgyártók és olvasókészítõk mûködtek.
Budán ötvösök, posztókészítõk, nyírõk, pénzverõk, íjgyártók, késesek, szabók, sarkantyúgyártók és kannaöntõk, pékek, serfõzõk, molnárok, halászok, cipészek, ácsok, kõfaragók, festõk, pintérek munkásságáról van tudomásunk.
Általában a középkori városok meghatározott részében tevékenykedtek bizonyos mesterségek képviselõi.
Ezt bizonyítják az utcák mesterségeket jelölõ elnevezései.
Egyes iparágak képviselõi (kovácsok, fazekasok, tímárok, bognárok, kerékgyártók, takácsok, csapók) a tûzveszély, a nagy hely-, illetve vízigény miatt csupán a külvárosokban kaphattak helyet.
A középkori kézmûves mûhelyek - a céhek megjelenése ellenére - viszonylag kicsik voltak, technikai fejlõdésük is lassú volt.
Középkori városaink lakosságának az adójegyzékek tanúsága szerint mintegy 20-25 %-a lehetett iparos; ez az arány a nagyobb nyugat-európai városokban az 50-70 %-ot is elérte.
Legfontosabb a ruházati (szûcs, szabó, varga) ipar volt, de lényeges szerepet töltött be a fém- és a hadiipar.
A legismertebb mesterségek egyike volt a luxus célokat szolgáló ötvösség.
Mûvelõi között találjuk a réz-, az ezüst- és az aranymûveseket, a pénzverõket, sõt céheikbe tartoztak a képfestõk.
Tagjai közül többen foglalatoskodtak pénzváltással, pénzüzletekkel is.
A 15. század elején Nagyszombat több esküdtje, sõt bírája és Harber budai bíró egyaránt ötvösmester volt.
Az ötvösség központja elõször Buda lett, hiszen az egyházi és világi kincshalmozás folytán itt számíthattak a legtöbb gazdag megrendelõre.
Késõbb Kassa, Kolozsvár, Nagyszeben, Brassó és más városok ötvösei is országos hírû mesterekké váltak.
Országszerte elterjedtté vált a Magyarországon továbbfejlesztett ún. sodronyzománc technika, ennek segítségével díszítették a különbözõ termékeiket, fõként a gazdag motívumkincsû kelyheket.
A régészeti és helytörténeti adatok alapján megállapítható, hogy Budán az Ötvösök utcájában, a Posztómentõ utcában, az Olasz utcában, a Szombatpiac területén, a Boldogasszony templom északi oldalával szemközti utcában, a Szent János ferences kolostor mellett és a Szent György templom közelében laktak ötvösök.
Sopron és Székesfehérvár több pontján találtak olyan leletanyagot, mely az ötvösök tevékenységére utal.
A középkori bronzmûvesség gyönyörû példányai a 15-16. században készített keresztelõmedencék és a templomi harangok.
Az egyik leghíresebb bronzöntõ mûhely Igló városában mûködött (Neudorf, Spisska Nova Ves, Szepes vármegye, ma Szlovákia).
A mûhely alapítója, Gaal Konrád öntötte Nagy Lajos király megrendelésére a visegrádi nagyharangot 1357-ben.
Az iglói mûhely mûködésérõl 1516-ig vannak adataink.
Szinte valamennyi korabeli szepességi harang és keresztelõmedence itt készült.
Legszebb középkori emlékeink közé tartozik a gyöngyösi, a bártfai, a kisselyki és a brassói keresztelõmedence.
Az egyik legjellegzetesebb középkori mesterség az ónöntés.
Sopronban a 15. században nyolc ónöntõ mûhely mûködésére derített fényt a legújabb kutatás.
Ónedényeket (kannát, kancsót, tálat, csészét, tányért, palackot, mosdófelszereléseket), gyertyatartót, sõt puskagolyókat is készítettek.
Fontosabb városainkban szinte mindenütt megfordultak késesek.
Kevés írott adatunk szerint Kassán, Lõcsén, Szebenben, Pozsonyban, Budán és Sopronban is dolgoztak.
Ennek ellenére - a régészeti megfigyelések szerint - széles körben elterjedtek az ausztriai és nürnbergi mesterek által készített jó minõségû vas kések.
A többnyire hosszú, vékony pengéjû középkori kések a mai szalonnázó késekhez hasonlíthatók; nyelük csontból vagy fából készült, készítési helyüket, márkavédelmüket mesterjeggyel tették egyértelmûvé.
Egyre többen engedhették meg maguknak a szép üvegpoharak, palackok vásárlását és azt, hogy - az egyébként igencsak drága - ablaküveggel védekezzenek a hideg, szeles idõjárás ellen.
Az épületek, fõleg a templomok ablakai ólomsínbe foglalt köldökös ablakszemekbõl és formára vágott tenyérnyi üvegdarabokból álltak.
Már a 14. században bizonyosan mûködött üveghuta a Selmecbánya és Körmöcbánya közelében fekvõ Bars-Szklenón, ahol palackokat, tégelyeket, tálakat készítettek.
Valószínûsíthetõ azonban, hogy a 15. században már több helyen, elsõsorban az erdõs bányavidékeken, a Felvidéken, Erdélyben és másutt is mûködtek huták.
A Nógrád megyei Diósjenõ közelében egyikük maradványait sikerült is feltárni.
Egy 1419-es forrás nevezi meg Olasz Antal budai polgárt, aki üvegkészítéssel foglalkozott, nyilvánvaló azonban, hogy többen ûzték ezt a mesterséget.
A 15-16. század folyamán szemet gyönyörködtetõ üvegedények (kannák, kancsók, palackok, poharak, serlegek) kerültek ki a kezük alól.
Az egyik jellegzetes korabeli edényt, az eredetileg keleti eredetû palack formát - melynek hasa gömbölyded, nyaka hosszúra nyújtott, szája széles és tölcséres formájú - Németországban már a 15. században, hazánkban pedig elõször a 16. század elején bizonyosan gyártották.
Mise alkalmával, illetõleg az egyházi szertartásokhoz szükséges olaj tárolására használták.
Erdélyben "meggyes bort" is ittak belõle.
Ismerjük egycsöves és többcsöves, illetve csavart nyakú változatát.
A középkori Magyarországra jelentõs mennyiségben kerültek finom velencei üvegek.
Igen szépek, finom megmunkálásúak voltak a serlegek, talpas poharak, melyek jó része éppen velencei munka.
Közkedveltek voltak a poharak, melyek változatos formájára a tárgy olasz elnevezése ("incostatis", "de mucolis incostatis" = változékony) is utal.
A korabeli régészeti feltárások leggyakrabban elõkerülõ leletanyaga a fazekasok által készített kerámia, illetve annak töredékei.
Már a 14-15. század környékén találkozunk Cherep és Cherepes családnevekkel; 1438-ban Fazekgyartho Mihály, 1504-ben Fazekhgyartho Gallus nevét õrizte meg az oklevél.
Az említetteken kívül középkori eredetûek a Fazekas, Gerencsér, Korsós, Téglás és Téglaégetõ családnevek és ezek különféle változatai.
A Budán élõ téglavetõk egyikének sokat eláruló neve Ziegelfuser volt.
Beszédes - a fazekas mesterséghez kötõdõ, középkori eredetû - helyneveink az Agyagosbérc, az Agyagpáva, az Agyagtelök, az Agyagverem és az Agyagszó (szárító).
A 15-16. századi fazekasok edényei már lábbal hajtott, gyors korongon készültek.
Az egyik legelterjedtebb kerámiafajta a cserépkályhákhoz tartozó kályhaszem.
Kedvelt a hagyma alakú, pohár formájú és szájánál négyzetesre kialakított kályhaszem.
A kiégetett agyag színe vörös, fehér és szürke volt a tárgyalt korszak határain belül.
Különösen sokfélék a sárga és zöld mázas kályhacsempék, melyek épületeket (várat), épületrészeket (mérmûves ablakok utánzatait), vallásos tárgyú ábrázolásokat, címereket, címerállatokat, növényi ornamentikát, korabeli személyeket (nõi fejet, lovagot), a mesék, legendák és a hiedelemvilág állatait ábrázolták.
Híres volt a 15. században mûködõ nyéki királyi mûhely, melynek cserépkályháján Zsigmond király címere, palotája és gyönyörû mérmûves csempék láthatók.
Az 1469-1473 táján alkotott, "Háromkirályokat" ábrázoló kályha talán a korabeli Európa legjobb szakemberei közé sorolható mester mûve.
Egy, a 15. század elsõ harmadából való cserépkályha-rekonstrukció és a nagyhírû lovagalakos kályha (1554-1557) is bizonyítja, milyen mûvészi színvonalon dolgoztak a korszak mesterei.
A korszak jellegzetes termékei az ötvösöknek készített szürke öntõtégelyek és a szeszfõzõk számára gyártott lepárlóedények.
A konyhai edények közül a különféle fehér, szürke és vörös fedõk, a hasonló alapanyagból készült, kívül bordákkal díszített fazekak és a három lábbal és nyéllel ellátott, belül mázas lábasedények a legjellemzõbbek.
Gyakori a szürke, grafittal soványított, perembélyeges osztrák import fazék.
Finommívû termékek a bekarcolt vonalakkal vagy bordákkal díszített, vékony falú, fehér talpas poharak és a fehér, sárga, vörös korsók, kancsók.
A bögrék vörösek, szürkék, sárgák, sokszor egy fület is kaptak.
A budai várban talált mázas díszedények között bepecsételt díszítésû festett poharakat, csészéket, kézmosóedényeket találtak. Viszonylag sok a Német- és Csehországból származó kõcserép.
A középkori élet mindennapjainak fontos eleme a vízierõ felhasználása.
Különféle emelõ szerkezetek segítségével juttatták el a vizet a magasabban fekvõ várakba (Esztergom) vagy épületekbe (Fehérvár).
Vízierõvel mûködtetett gépek álltak a bányászok rendelkezésére, hajtottak ipari berendezéseket.
Mégis, a középkor talán legelterjedtebb vízierõt hasznosító erõgépei a malmok voltak.
Patakok, folyók mentén mindenütt megtalálhatók, s a folyóvizeken az úszó malomhajók sem ritkák.
A 15-16. században szinte minden nagyobb városban több malom is mûködött (Asszonypataka, Bakabánya, Beszterce, Buda, Esztergom, Fehérvár, Igló, Kassa stb.).
A gabonát vízierõvel, nagyméretû malomkövekkel õrölték, de a kézi õrléshez kisméretû örlõköveket is használtak.
A korabeli pékek csaknem minden városban helyet kaptak - tûzveszélyes tevékenységük miatt lehetõleg a külvárosok területén.
Rajtuk kívül jelentõs szerepet játszottak a falusi pékek, de tudunk vándor mesterekrõl is, akik szállítható, kerek kemencével szerelték fel magukat.
A kenyeret általában kovász nélkül készítették.
A 15. században a Budai Jogkönyv említi ugyan a zsemlét és a finom kenyeret, ám a szegényebbek fekete kenyeret ettek.
A péktermékeket is a piacokon értékesítették: Budán és Pozsonyban római számokkal kellett a pékeknek az árujukat megjelölniük.
"Pereces" családneveinket 1424 után találjuk okleveleinkben, a német eredetû "Pék" családnevek szintén a 15-16. században terjedtek el.
1484-es okleveles adatból ismert a fehérvári Zsemlesütõ utca.
Budán 1487-ben említik Babocsai János zsemlesütõ mestert és társát, Zsemlesütõ Gáspárt, aki 1503-ban városi esküdt lett.
Szinte minden középkori városunkban több mészáros dolgozott.
Tevékenységi körük nem csupán a mai értelemben vett hentes üzletre korlátozódott.
Kezükben volt a korban igen jelentõsnek mondható magyar szarvasmarhaállomány külföldi értékesítése, kereskedelme is.
Céheik egy-egy városon belül a leggazdagabbak voltak.
Testi erejük folytán õk vigyázták a városok rendjét, s mivel állandóan úton voltak, sokszor dolgoztak postásként.
Így érthetõ, hogy a debreceni mészárosok 1478-ban és 1512-ben postai kiváltságot kaptak.
A középkori Fehérvár húspiaca a Vicus Teutonicalis (Német utca) területén kapott helyet, ám a Piactéren is voltak mészárszékek, melyek egy része a polgárházak mellett helyezkedett el.
ISKOLÁZÁS
Az alapfokú oktatást a káptalani-, városi- vagy plébániaiskolák végezték.
Ilyen iskolákra az ország legkülönbözõbb részeibõl, városokból, mezõvárosokból és falvakból egyaránt számos példával rendelkezünk, így biztosak lehetünk abban, hogy a 15. század második felére az ország viszonylag egyenletes iskolahálózattal rendelkezett.
Az egyes iskolák között azonban számottevõ minõségi eltérés lehetett: a legtöbb falusi, mezõvárosi iskolában maga a plébános tanított vagy olyan világi tanító ("magister ludi" vagy "rector scolae" címmel), aki maga is csak olyan iskolát végzett, amilyenben a késõbbiekben tanított.
Ennél jóval magasabb szintû oktatást nyújtottak a káptalani iskolák, ahol a megfelelõ szellemi háttérrõl a káptalan könyvtára gondoskodott.
Az iskolában elsõsorban a papi pályára készülõ diákokat oktattak, de folyamatosan nõtt azoknak a száma, akik nem akartak klerikusok lenni; néhány városban pedig a káptalan és a város közösen tartott fenn iskolát.
Az iskola alsó tagozatán olvasást, írást, az elemi latin szókincset és az alapvetõ latin ragozásokat sajátították el a kisdiákok, akiket a legjobb eredményt nyújtó nagydiákok közül kiválasztott segédtanítók oktattak.
A latin nyelvtant a leggyakrabban használt tankönyv, Donatus Grammatikájának tanulmányozásával, bemagolásával sajátították el.
Ez a kötet kérdés-felelet formában a legszükségesebb latin nyelvtani ismereteket tartalmazta.
A könyvben található példák alapján kellett a diákoknak begyakorolni az egyes szavak ragozását.
A tanulók emellett minden nap részt vettek énekoktatáson, s megtanulták az ünnepek naptári helyének kiszámításához szükséges naptárverseket.
Az alapfokú ismeretek megszerzése után az iskola középsõ tagozatának diákjai a latin grammatika tudományos rendszerét, a logikát, s mindenekelõtt az alapos latin nyelvtudást sajátítottak el.
Több éves tanulás után, az iskola felsõ tagozatát elérõ diákok már egyéni képzésben részesültek, egyéni szempontok szerint szervezõdtek a tanulócsoportok - emellett a nagydiákok részt vettek a kisiskolások oktatásában is.
Az oktatás módja, a tananyag a káptalani iskolákéhoz hasonló volt a nagyobb városi iskolákban, a különbség inkább az arányokban mutatkozott meg: a városi iskolákban több volt a világi jellegû ismeret.
Arról, hogy mit sajátíthatott el egy jó képességû felsõ tagozatos diák, szemléletes képet nyújt a mátészalkai iparoscsaládból épp a tudásával az esztergomi érseki székig emelkedõ Szalkai László fennmaradt iskolai füzeteinek egybekötött példánya, az ún. Szalkai-kódex.
A sárospataki városi iskolába járó, a füzetek írásakor 14-16 éves Szalkai ekkorra már jól tudott latinul, írása is gyakorlott kézrõl árulkodik.
Hat füzetébe a felsõ tagozatos anyagot másolta és jegyzetelte: az elsõbe naptárszámítást, csillagászatot, egészségügyi ismereteket; a másodikba zeneelméletet, a harmadikba a családi, rokoni kapcsolatok jogászi kifejtését.
Irodalmi tanulmányait tartalmazza a negyedik és ötödik füzet; a legfontosabb és egyben legbõségesebb tananyag, a levélfogalmazás pedig a hatodik.
A fõszöveg mellé, a margóra kerültek az iskolarektor szóbeli magyarázatai.
A káptalani-városi iskola elvégzése már elegendõ volt ahhoz, hogy a végzett diák iskolamesterként, írnokként állást kapjon.
A mindennapi életben használatos szokásjog elsajátításához nem kellett egyetemre járnia, ezt a tudást a gyakorlatban, elsõsorban a királyi kancellárián, illetve a kúriában lehetett megszerezni.
A latinul jól tudó deák napi munkája során, a tapasztaltabb notáriusok segítségével szerezte meg azokat az ismereteket, amelyekkel azután akár helyben, akár valamelyik hiteleshely, báró vagy város szolgálatába állva kereshette meg a kenyerét.
A gyakorlati jogászképzést szolgálták a tipikus oklevelek alapján összeállított ún. formuláriumok, azaz iratminta-gyûjtemények.
Aki mégis szeretett volna felsõfokú tanulmányokat végezni, annak - néhány évtizedet leszámítva - külföldre kellett utaznia.
A magyar hallgatók a közeli Bécs és Krakkó egyetemén fordultak meg a legnagyobb számban, de a 15. század második felétõl egyre több magyar iratkozott be itáliai egyetemekre is - elsõsorban a padovaira és a bolognaira.
A krakkói egyetem anyakönyveiben és más feljegyzéseiben 1400 és 1536 között mintegy 3000 beiratkozott magyarországi hallgató szerepelt, elszállásolásukra 1452-ben egy lengyel nemesúr, Nikolaj Bielonski külön bursát alapított.
A bécsi egyetem hallgatóit négy natióba, nemzetbe sorolták be - ezek egyike a magyar natió volt, de valamennyi kelet-európai diákot ide írtak be.
A hallgatók többsége - a magas költségek miatt - csak néhány évig járt egyetemre, tanulmányait nem fejezte be.
Általában csak a bölcsészkart végezték el, amelynek célja az volt, hogy az ún. "hét szabad mûvészet" ismereteinek elsajátításával megalapozzák a további tanulmányokat.
Két év tanulás után borostyánkoszorús (baccalaureus), további két év után "artium magister" fokozatot lehetett szerezni, ennek birtokában lehetett megkezdeni a jogi, teológiai vagy orvosi tanulmányokat.
A továbbtanuló magyar hallgatók fõként jogi tanulmányokat folytattak - itt szerzett tudásukra elsõsorban a diplomáciában és az egyházi bíróságokon volt szükség.
1465 elején Mátyás király azzal a kéréssel fordult II. Pál pápához, hogy engedélyezze Magyarország egyik erre alkalmas városában az egyetemalapítást.
A kérést követei azzal indokolták, hogy a nagy távolságok miatt nem minden tehetséges ifjú juthat el külföldi egyetemre.
1467. július 18-án Vitéz János esztergomi érsek levélben értesítette Pozsony város hatóságát, hogy Mátyás király akaratából, a pápa jóváhagyásával városukban egyetemet létesítenek.
Az Academia Istropolitana néven ismert pozsonyi a harmadik egyetemalapítási kísérlet volt Magyarországon: Nagy Lajos uralkodása alatt Pécsett, Zsigmond király idején Óbudán kezdte meg mûködését egyetem, de mindkettõ néhány év után megszûnt.
A pozsonyi egyetem sem bizonyult szerencsésebbnek elõdeinél: az oktatás már 1467-ben megkezdõdött, elsõ tanárai pedig a kor neves humanista tudósai voltak, mint például Johannes Regiomontanus, a híres német csillagász-matematikus, fennállása mégis csak néhány évig tartott.
Sorsát feltehetõleg az pecsételte meg, hogy alapítója, szervezõje és egyben az egyetem elsõ kancellárja, Vitéz János érsek 1471-ben összeesküvést szervezett a király ellen, s Vitéz bukása magával rántotta a még kialakulatlan egyetemet is.
Mátyás a továbbiakban a domonkosok budai fõiskoláját, studium generaléját támogatta, ebbõl azonban nem sikerült egyetemet létrehozni.
MINDENNAPI ÉLET
Ünnepek és hétköznapok
Az emberek mindennapjait írott és íratlan törvények szabályozták.
A középkori magyar jog hagyományos rendszerében az elsõség az íratlan jogot, az ún. szokásjogot illette meg, a törvény a második helyre szorult.
A magyar szokásjogot az 1500-as évek elején foglalta írásba Werbõczy István országbírói ítélõmester, munkája, a Hármaskönyv 1517-ben jelent meg elõször nyomtatásban.
Az országos érvényességû jogforrások mellett készültek még városi, megyei statutumok is.
Ezek csak az adott közösség jogviszonyairól rendelkezhettek, ott azonban az élet szinte minden mozzanatát szabályozták.
A legjelentõsebb magyarországi városkönyvben, a budai jogkönyvben a piaci árusítás rendjét épp olyan részletesen elõírták, mint a város irányításának módját.
A jogkönyv az ünnepek megtartásának módjáról is rendelkezett: vasár- és ünnepnap szünetelt a bírói hivatal, az üzleteket zárva tartották, a borkimérések csak a nagymise után nyithattak ki.
Aki ünnepnapon mezei munkát végzett, egy márka bírságot fizetett.
A budai polgárok törvénykönyvükben az egyházi elõírásokat követték, a parancsolt ünnepek ugyanis mindenütt két kötelezettséggel jártak a hívõk számára: misét kellett hallgatni és tartózkodni kellett a szolgai munkáktól.
Az ünnepek körérõl általában az egyháztartományi zsinatok döntöttek.
Az 1493-ban tartott esztergomi és az 1515-ös veszprémi zsinat több, mint 50 ünnep megtartásáról rendelkezett (ehhez járultak a vasárnapok), a ténylegesen megült ünnepek száma azonban mindig alatta maradt a zsinati határozatokban elõírt számnak.
Az ünnepek sorából mindenütt kiemelkedett a karácsony, a húsvét és az egyház védõszentjének napja.
Az egyházi év jelentõs eseményének számított az úrnapi körmenet is - a budain általában a király és udvara is részt vett.
A múló idõhöz való viszonyt bizonytalanság és pontatlanság jellemezte.
Az éveket valamilyen fontosabb esemény - pl. háború, a király trónralépte vagy halála - alapján próbálták azonosítani, a napokat az egymást követõ ünnepekhez viszonyították.
A hónapok középkorban használatos magyar nevét az arra a hónapra esõ legjelentõsebb ünnep adta (pl. Szent Jakab hava, Szent Mihály hava), s az egyházi ünnepekhez kapcsolódtak a mezõgazdasági termények beszolgáltatásának napjai éppúgy, mint a bírósági határnapok.
Az idõkép megváltozását a napi idõ pontos mérésére szolgáló új találmány, az óra megjelenése indította el.
Használata elõtt az idõ múlását csupán a Nap járása mutatta, "mérésére" pedig a nappalt és éjszakát egyformán 12-12 órára osztó (emiatt télen és nyáron eltérõ idõtartamú), ún. kánoni órák, imaórák szolgáltak.
A kerekes óra a 14. század végén jelent meg Magyarországon.
A 15. század végén - 16. század elején toronyóra ütötte az idõt Besztercebányán, Pozsonyban, Sopronban, Kassán, Bártfán és Nagyszebenben, a váradi és egri székesegyházon és az esztergomi érseki palotán.
Noha a források nem említik, valószínûleg már ekkor állt a budai Magdolna-templom melletti óra is.
Viselet
A 15. század második felétõl a korábbiaknál jóval nagyobb számban állnak rendelkezésünkre viselettörténeti adatokat nyújtó írott források, egykorú ábrázolások, sõt, néhány eredeti ruhadarab is fennmaradt, a forrásokban említett ruhanemûk azonosítása, az ábrázolások használhatósága azonban számos esetben megkérdõjelezhetõ.
A magyarországi öltözködés kettõssége - a nyugati és keleti ruházat egymás mellett élése - megváltozva ugyan, de ebben a korban is jellemzõ volt.
A korábban egyértelmûen keleti - elsõsorban kun - viseletet azonban olyan ruházat váltotta fel, amelyet az egykorú külföldi források megkülönböztetõ módon magyarként említettek.
A legrészletesebb leírások a különbözõ királyi ünnepségek - esküvõk, békekötések, királytalálkozók - alkalmával készültek.
Mátyás 1476. évi esküvõjérõl, az olmüci vagy iglaui királytalálkozóról, a bécsi vagy bécsújhelyi bevonulásról, II. Ulászló és Candale-i Anna házasságkötésérõl szemtanúk készítettek feljegyzéseket, követjelentéseket, s ezekben az írásokban minden esetben részletesen beszámoltak a király és nagyszámú kísérete pompás, drága anyagokból varrt, gazdagon díszített ruházatáról, értékes ékszereirõl, fegyvereirõl és lószerszámáról.
1476 decemberében Mátyás gyöngyökkel kivarrt rövid ruhában, gyöngyhímzéses köpenyben fogadta Fehérvár határában menyasszonyát, ünnepélyes budai bevonulásukon drágaköves palást, az esküvõi ebéden cobolybélésû sárga atlaszköpeny borította a vállát.
Újdonsült hitvese, Beatrix a székesfehérvári koronázásra olasz divat szerint készült piros aranybrokát ruhát öltött.
Budára kék ruhában, aranyozott köpenyben vonult be, az esküvõi lakomán pedig cobollyal díszített, arannyal átszõtt vörös ruhát viselt.
Az alkalomhoz méltó volt a megjelent magyar urak ruhája is, Újlaki Miklósét például arany, ezüst, gyöngy és drágakõ borította.
Mátyásról több alkalommal feljegyezték, hogy nagy gondot fordított kísérete öltözetére.
Fehérvárra a boroszlói követ szerint háromezer lovag élén érkezett.
A király apródjai sárga, szürke, zöld és barna bársonyruhát viseltek.
Színes leírást készített Cesare Valentini ferrarai követ az iglaui királytalálkozóról (1486), ahol látható csodálattal számolt be a magyar urak illetve a kíséret öltözetérõl, fegyvereirõl.
Mátyás figyelme kiterjedt katonái ruházatára is: nemcsak megfelelõ fegyverzettel, páncéllal látta el seregét, de biztosította számukra a szükséges számú prémes subát, kesztyût is.
Férfiviselet
Különösen értékesek azok a leírások, amelyek a magyarok öltözetének a nyugat-európaitól eltérõ jegyeit emelték ki.
A források alapján megállapítható, hogy Magyarországon a 15. században olyan viselet alakult ki, amely a külföldi kortársak számára sajátos jegyeket viselt.
Már Zsigmond király híres hadvezérérõl, Ozorai Pipo temesi ispánról feljegyezték, hogy olasz származása ellenére magyar módon öltözködött: hosszú szakállt, vállig érõ hajat viselt, ruhája pedig "ama népek szokása szerint" földig ért.
A milánói herceg budai követe is arra intette urát, hogy küldöttei hosszú ruhát öltsenek, mert Mátyás udvarában nem szeretik az olasz-burgundi divat szerint szabott rövid ruhákat.
A 15. századi magyar férfiviselet az alul viselt ingbõl és nadrágból, a felsõruhaként hordott dolmányból, és az e fölé öltött mentébõl vagy subából állt.
Ünnepi alkalmakon viselt felsõruha volt az Ozorai által is kedvelt, drága kelmékbõl varrt köntös.
Az öltözetet magyaros hajviselet és süveg tette még jellegzetesebbé.
A nadrág általában egyszerû volt, csak színével kelthetett feltûnést, de a dolmány nagy részét eltakarta.
A magyar ing - Estei Hippolit esztergomi érsek, majd egri püspök leltára szerint - hosszú volt, a nyakánál ráncolt, s mind az írott források, mind a képi ábrázolások azt bizonyítják, hogy a nyakát, mellrészét és az ujja végét hímzéssel díszítették.
Az ing fölé öltött dolmányt az elõkelõk számára gyakran selyembõl vagy bársonyból varrták, néha prémekkel díszítették, de kevésbé igényes kivitelben a társadalom minden rétegében viselték.
A dolmány általában térdig ért, de Cesare Valentini feljegyzése szerint a magyar urak lovagláshoz rövid felsõruhát, azaz dolmányt vettek magukra.
A mentérõl csupán néhány, a subáról azonban számos egykorú forrás tudósít.
Vállra vetett díszes ujjast, vagyis mentét viselt Mátyás király is az esküvõi ünnepségek egyik napján.
A forrásokban turca vagy - magyarul - suba néven említett ruhadarab a legegyetemesebb magyar ruhanemû volt, a királytól a pásztorig mindenki viselte, a különbség az anyagában, kidolgozásában nyilvánult meg.
A magyar suba nyakánál zárt, elöl gombokkal záródó, belül prémmel bélelt hosszú palást vagy köpenyféle volt.
A király és az elõkelõk subája kívül brokátból, selyembõl készült, hermelin- vagy cobolyprémmel.
A királyi kamarások nyest-, az ajtónállók báránybõr subát viseltek, de báránybõr subát kapott - Estei Hippolit számadáskönyve szerint - az esztergomi érsek ökörpásztora is.
Az öltözethez a legkülönbözõbb süvegek, sapkák, kalapok tartozhattak, jellegzetes magyar karakterüket a hímzett- vagy prémszegély, valamint a gyöngyös-ékköves tollforgó és a hozzá tartozó tolldíszek adták.
Az európai divattól eltért a magyaros hajviselet: mint már Ozorai Pipóról is megjegyezték, Magyarországon a hosszú haj és a hosszú szakáll volt az elfogadott.
1489-ben Milánóban nagy feltûnést keltett Mátyás követe, Buzlai Mózes, aki haját hosszú, gyöngyökkel díszített hajfonatokban viselte.
A késõbb szintén a magyar viselet jellegzetességeként számon tartott csizmák török hatásra a 15. században bukkantak fel elõször.
A nehézlovas hadi viselete a 15. század elsõ felétõl a testet teljesen beborító lemezpáncélból és a hozzá tartozó fegyverzetbõl állt.
Ilyen vértezetben ábrázolták csütörtökhelyi sírkövén Szapolyai Imre nádort és öccsét, Istvánt, valamint Mátyás egyik leghíresebb hadvezérét, Tarcai Tamást.
Teljesen más jellegû volt a könnyûlovasság hadi viselete: a 15-16. század fordulójára török hatásra kialakult a huszáros magyar ruha, amelynek jellemzõje a hosszú köntös, a strucctollas kalap és a török csizma.
A legkorábbi ismert magyar huszárábrázolás egy 1500 körül készített szablyán maradt fenn, de találhatunk huszárokat a Miksa császár életét ábrázoló Weisskunig metszetein is.
A nehézlovasok legfõbb fegyvere a lándzsa és a kard volt, amelyhez kiegészítõ fegyverként még tõr, buzogány járulhatott.
A hadilándzsa körülbelül négy méter hosszú volt, támadáskor a mellvértre szerelt kampóba akasztották.
A lovag kezét nagyméretû kerek tárcsa védte, s egyben biztosította a lándzsa biztonságosabb tartását.
A kardok a 15. században - a lemezpáncélok elleni hatékonyabb támadás érdekében - nagyobbak lettek, a legelterjedtebbek az egy méternél hosszabb, kétélû, nehéz lovagkardok voltak.
Magyarországon a buzogány egy sajátos változatát, az úgynevezett tollas buzogányt használták, s írott források szerint jellegzetes a magyar tõr is.
A könnyûlovas fegyverzetéhez a 15. században kard vagy szablya, kopja és íj tartozott, de használtak buzogányt vagy bárdot is.
A legelterjedtebb szablyatípus a török mintára készült huszárszablya: pengéje egyélû, enyhén hajlított, markolatnyúlványa egyenes és széles.
A hajlított markolatú magyar szablya a 16. századra alakult ki, s vált a leggyakrabban használt fegyverré.
Mind a nehézlovas, mind a könnyûlovas pajzsot használt védõfegyverként.
A pajzsot általában fából készítették, felületét bõrrel vagy vászonnal vonták be, de a huszárok gyakran használtak kisméretû, kerek, nádból font pajzsot is.
Nõi viselet, ékszerek
A nõi öltözet a 15. század folyamán alig változott.
Két részbõl állt: az alsónemûként viselt ingbõl és egy egybeszabott felsõruhából, amit rokolyának vagy szoknyának neveztek.
A nyak körül a ruhát kivágták, az így láthatóvá vált ingvállat hímzéssel, gyöngyszegéllyel díszítették, a polgárasszonyok azonban általában zárt nyakú ruhát hordtak.
A hajat fátylak, fõkötõk borították, fedetlen fejjel csak a hajadon lányok járhattak.
A ruha fölött a hideg ellen palástot viseltek, de a források szerint volt nõi suba is.
Viszonylag sok ismerettel rendelkezünk három királyné: Beatrix, Candale-i Anna és Habsburg Mária öltözetérõl.
Amíg azonban az elsõ kettõ ruhatáráról csupán az írott források tudósítanak, II. Lajos feleségének, Máriának egyik díszruhája a Magyar Nemzeti Múzeum egyik féltett kincse.
Mária esküvõi öltözéke magas derekú, trapéz alakban mélyen kivágott zöld selyemdamaszt ruhából és az alatta viselt, nyakán és ujján ezüstfonallal hímzett fehér lenvászon ingbõl állt.
A ruha anyaga az itáliai reneszánsz szövõmûvészet terméke, a ruha a 16. század elejének - ekkor kialakuló - német reneszánsz ízlésében készült.
A királynék természetesen származásuknak megfelelõen olasz, francia vagy német módi szerint varrt ruhatárral érkeztek, de már a 15. században létezett egy - nehezen rekonstruálható - magyaros nõi viselet is.
1457-ben V. László francia menyasszonyának, Magdolna hercegnõnek magyar ruhát küldött ajándékba, s hozzá hasonlóan ajándékozott magyar ruhát Mátyás Beatrixnak, majd fia menyasszonyának, Bianca Maria Sforzának.
Mindenképpen magyaros viselet volt a prémes nõi suba, valamint a gyöngyös magyar párta, amellyel szintén megajándékozta Mátyás Beatrixot.
Az öltözetet a férfiaknál és a nõknél egyaránt díszes ékszerek egészítették ki.
Részletes leírásokkal rendelkezünk Mátyás és Beatrix ékszereirõl, amelyek közül azonosíthatóan egy sem maradt fenn.
Cesare Valentini tett említést Mátyás rubinos-gyöngyös tollforgójáról.
Ruháit drágaköves násfákkal, drágakövekkel-gyöngyökkel díszített nyaklánccal ékesítette.
Beatrix 1499-ben többek közt rubintos-gyöngyös mellboglárjáról, gyémánt- és smaragdkövekkel díszített arany nyakláncáról intézkedett.
Ilyen nagy értékû ékszerekkel számos báró is rendelkezett: Újlaki Miklós bosnyák király Mátyás esküvõjén viselt aranyláncán olyan násfa függött, amelyet egy hatalmas zafírkõ és 300 kisebb gyémánt ékesített.
Ékszerekrõl számos végrendelet intézkedett: az Itáliában gyöngyös hajviseletével nagy feltûnést keltõ Buzlai Mózes végrendeletében többek között értékes aranyláncról, drágakövekrõl, gyûrûkrõl rendelkezett.
A Tolna megyében birtokos Buzlai végrendeletében felsorolt ékszerek mellé érdekes párhuzamként kívánkozik az a kincslelet, amely Tolnán került elõ a föld alól.
Az aranyozott ezüst díszedényeket, ékszereket a 16. században, a török elõl rejthette el birtokosa, aki feltehetõen egy módos helybeli kereskedõ volt.
A tolnai kincsleletben aranyozott ezüst reneszánsz ékszerek: öv- és ruhakapcsok, egy gránátalmadíszes csüngõ, valamint egy lánc töredéke került elõ.
Lakberendezés
A 15. század folyamán jelentõs változások történtek a magyarországi otthonokban: megnõtt a bútorok száma, eddig nem használt, új bútorok jelentek meg, amelyeket korábban nem ismert, magas technikai színvonallal készítettek.
Ekkor vette kezdetét a korábban - és továbbra is - készített, ácsolt szerkezetû bútorok mellett az asztalosbútorok gyártása.
Budán már a 15. század elején tevékenykedtek asztalosok, és a század végére szinte valamennyi jelentõs városban létrejöttek az asztalos céhek: Kassán pl. 1459-ben a bognárokkal és az esztergályosokkal közös céhbe szervezõdtek.
A legfontosabb bútordarabnak továbbra is a legkülönfélébb dolgok - használati tárgyak, textíliák, termények - tárolására használt láda számított.
Emellett ülõbútorként is szolgált: Kottaner Jánosné emlékiratai szerint a korona õrzésére készített láda tetejére is bársony párnákat helyeztek - feltehetõen a kényelmesebb ülés kedvéért.
Már csak tároló bútorként használták a német hatást tükrözõ, ácsolt szerkezetû házikó formájú ládákat, amelyek a 15. század elejétõl jelentek meg Magyarországon.
Az egyik legszebb ilyen láda Nagyszeben környékérõl, Rozsondáról került elõ, értékét különösen festett figurális díszítése adja.
A század második felében a rövidebb oldalára fordított ládából, illetve két láda egymásra helyezésébõl új bútor jött létre, a szekrény.
A jánosréti oltár egyik tábláján egymás mellett látható a két bútordarab, mindkettõ ívelt talapzaton áll.
A bútorgyártás fejlõdését jól mutatja a bártfai Szent Egyed templom számára az 1480-as években készített könyvszekrény, amely eredeti rendeltetési helyén feltehetõen a falba süllyesztve állt.
A korban egyébként sok helyen készítettek faliszekrényt: ilyenkor általában csak a szekrényke ajtaja és a fülke körüli keret készült fából.
A korszakban vált állandó bútordarabbá a korábban lapból-bakokból szükség szerint összeállítható-szétszedhetõ asztal.
A 15. századból számos asztalábrázolás maradt ránk: a táblaképeken általában terítõvel letakart asztalokat láthatunk, ezek között kerek és szögletes formájúak egyaránt elõfordulnak.
A 15. század végérõl - 16. század elejérõl maradtak fenn legkorábbi gótikus asztalaink: bölcsõ formájú alsó tároló résszel rendelkezõ ún. "bölcsõs" asztalok, vagy nagyfiókos asztalok.
Hasonlóképpen ekkortájt állandósult az ágyak fej- és lábtámlája, s a 15. század második felétõl egyre gyakoribb a fejrész feletti baldachin.
A táblaképek tanúbizonysága szerint nagy változatosságot mutattak az ülõbútorok.
A legegyszerûbb a terpesztett lábú falóca volt, amelyen többen is ülhettek egymás mellett, de készítettek háromlábú kerek és négylábú szögletes ülõlapú székeket.
Ismerték a fonott ülõlappal készített, ácsolt székeket, támlával vagy anélkül, s feltehetõleg csak a módos megrendelõk számára készültek karosszékek.
A karosszék lehetett magas, téglalap alakú támlával ellátott, vagy átlósan összeillesztett (általában összecsukható) ún. "ollósszék".
A 15. század közepétõl az egyházi bútormûvészetben is új bútorfajta jött létre, a stallum.
A királyi paloták bútorzatáról meglehetõsen kevés ismerettel rendelkezünk, viszonylag részletes leírás készült azonban Mátyás budai könyvtáráról, s híres lakomáinak bútorzatáról.
A könyvtárszobában aranyos takarókkal borított heverõ, háromlábú székek álltak, a könyvek intarziás könyvszekrényekben, illetve hármas sorokban elhelyezett könyvespolcokon feküdtek.
Mátyás esküvõi ebédjére a budai Friss-palotában a királyi pár számára kerek, a meghívottaknak pedig mintegy tíz méter hosszú asztalokon terítettek.
Az edényeket egy nagy és nyolc kisebb pohárszéken tették közszemlére, amelyeken közel ezer arany és ezüst edény pompázott.
A királyi pohárszéket két nagyméretû ezüst egyszarvú õrizte.
Mátyás asztaldíszei közül a szemtanúk különösen az asztalokon elszórt állat alakú edényekrõl, egy pompás ezüst hajóról, a királyi pár színarany edényeirõl vagy Mátyás oroszlánok tartotta sótartójáról írtak elismerõen.
A rengeteg drágaságból azonban szinte csak mutatóba maradt fenn néhány ezüstserleg, a legértékesebb darabokat csupán leírások alapján ismerjük.
Szerencsésen átvészelte azonban az elmúlt évszázadokat néhány darab a királyi pár fajansz asztali készletébõl, valamint két üvegpohár Mátyás egykori készletébõl.
Értékes asztali díszedényeket azonban nem csak az uralkodó birtokolt.
Buzlai Mózes végrendeletében nagyszámú kupáról, tálról, tányérról rendelkezett.
A 15. század elején még ritkaságnak számító kanálból több, mint száz volt a tulajdonában, a század végén felbukkanó újdonságból, a villából 16 darab szerepelt a hagyatékában.
Feltehetõleg értékes darab lehetett korallos sótartója - talán külföldi útján vásárolta.
A Jagelló-kor ismert személyisége volt ákosházi Sárkány Ambrus, akinek kincsei a múlt században Kölesden kerültek elõ.
Az aranyozott ezüst leletegyüttesbõl ma hat darab ismert: egy fedeles serleg, egy csésze és négy pohár.