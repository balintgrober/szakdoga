Anne Brontë: Agnes Grey
Elsõ fejezet - A PAPLAK
Minden igaz történetnek van valami tanulsága, ámbár némelyikben nehéz meglelni e kincset, s ha megleljük is, gyakran oly csekélynek bizonyul, hogy a száraz, összezsugorodott bél nem kárpótol bennünket a dió feltörésének fáradságos munkájáért.
Hogy az én történetemmel is ez lesz-e a helyzet, nem én vagyok hivatva eldönteni.
Néha úgy gondolom, talán hasznára válik majd egyeseknek, másokat pedig elszórakoztat - de hát ítéljen a világ.
Ismeretlenségemnek, az azóta eltelt számos esztendõnek és a kitalált neveknek védõpajzsa mögé bújva merészen belevágok, és õszintén a nyilvánosság elé tárom azt, amit négyszemközt kebelbarátném elõtt sem fednék fel.
Édesapám lelkész volt Észak-Angliában, olyan ember, akit méltán tisztelt minden ismerõse; ifjúkorában kényelmesen megélt munkája és kicsiny birtoka jövedelmébõl.
Édesanyám, aki családja kifejezett óhaja ellenére ment hozzá feleségül, nemeskisasszony volt - erõs és független lélek.
Hiába riogatták azzal, hogy egy ágrólszakadt lelkész nejeként le kell majd mondania hintajáról, szobalányáról és mindama kellemetességrõl és fényûzésrõl, amik a jómóddal járnak s amik az õ életének természetes tartozékai.
A hintó és a szobalány bizony nem megvetendõ dolog, mondta; de, hála az Égnek, van õneki erõs keze és lába, ellehet hát e kényelem nélkül is.
Az elõkelõ ház, a tágas park bizony ritka kincs; de õ inkább kíván élni egy viskóban Richard Grey oldalán, mint bárki mással palotában.
Látva, hogy ezekkel az érvekkel semmire sem megy, apja végre is tudtára adta a szerelmeseknek: ám keljenek egybe, ha nekik úgy tetszik, de a leánya az örökségbõl egy garassal sem fog részesülni.
Arra számított, hogy ez majd lehûti vonzalmuk hevét; azonban csalódnia kellett.
Édesapám bölcsen tudta, milyen nagy kincs, sõt valóságos vagyon édesanyám önmagában is; ha tehát úgy dönt, hogy szerény otthonának éke lesz, õ bárminõ feltételek mellett örömmel elfogadja; édesanyám pedig inkább a két kezét ledolgozta volna, hogysem elválasszák attól, akit szeret, akinek boldogságán munkálkodni kedves kötelessége lesz, s akivel lélekben már amúgy is egyek.
Örökrésze így azután bölcsebb nõvére erszényébe vándorolt, aki egy nábobhoz ment feleségül; õ pedig, ismerõsei részvétteljes csodálkozására, beköltözött az isten háta mögötti, egyszerû falusi paplakba az ...-i dombok közt.
És, noha anyám erõs, határozott lelkû teremtés volt, apám pedig eléggé szeszélyes természetû, egész Angliában nem lehetett volna náluk boldogabb párt találni.
Hat gyermekük közül csak Mary nõvérem és én éltük túl a csecsemõ- és kisgyermekkorral együtt járó veszélyeket.
Öt-hat évvel fiatalabb lévén, én voltam a "kicsi", a család dédelgetett kedvence: apám, anyám és nõvérem szinte összeesküdtek, hogy elrontsanak - nem oktalan engedékenységgel, amelynek csökönyösség és rossz természet az eredménye, hanem túlzott kedvességgel és szeretettel, aminek következtében gyámoltalan és önállótlan lettem - alkalmatlan arra, hogy a gondokkal és megpróbáltatásokkal szembenézzek.
Mary és én a legszigorúbb elzártságban nevelkedtünk.
Anyám, mûvelt, sok mindenhez értõ és szorgalmas asszony lévén, maga vette kezébe oktatásunkat, kivéve a latin nyelvet - amelyre apánk tanított bennünket -, úgyhogy iskolába sohasem jártunk; és, mivel azon a vidéken úri társaság nemigen akadt, kapcsolatunk a külvilággal mindössze néhány szertartásos teadélutánra szorítkozott, amelyen vendégül láttuk a tehetõsebb környékbeli parasztokat és iparosokat (nehogy ránk süssék a bélyeget, miszerint nem óhajtunk elegyedni szomszédainkkal), meg az atyai nagyapámnál tett évenkénti látogatásra; de ott is csak nagyapámmal, drága nagyanyámmal, hajadon nagynénénkkel s két-három idõsebb hölggyel meg úrral volt alkalmunk találkozni.
Anyánk néha elõadott szórakoztatásunkra egy-egy történetet vagy adomát a fiatalkorából, amelyek - miközben nagyon jól mulattunk rajtuk - bennem legalábbis gyakran titkos vágyat ébresztettek arra, hogy egy kicsikét többet lássak a világból.
Mindig is úgy gondoltam, hogy nagyon boldog lehetett lánykorában; látni azonban sohasem láttam rajta, hogy sajnálná az eltûnt idõket.
Apámat, akinek sohasem volt különösebben derûs vagy vidám a természete, sokszor gyötörte - oktalanul - a gondolat, hogy drága felesége mennyi mindent feláldozott érte; s örökké akörül forgott az esze, miképpen növelhetné meg csekély vagyonát anyánk és a mi kedvünkért.
Hiába nyugtatgatta anyám, hogy õ mindennel meg van elégedve, s hogy amennyiben sikerülne egy kevéske pénzt félretennie a gyermekek számára, mindnyájan bõségben élhetnénk mind a jelenben, mind a jövõben; a takarékoskodás azonban nem volt apám erõssége.
Adósságba nem verte magát (erre anyámnak gondja volt), de a pénzt mindig elköltötte: szeretett kényelmes házban élni, szerette, ha felesége és lányai jól öltöznek s nem látnak hiányt semmiben; azonkívül irgalmas szívû lévén, tehetsége szerint adakozott a szegényeknek; sõt, gyakran tehetségén felül is.
Végül egyik jó barátja elõállt egy ötlettel, hogy hogyan kétszerezhetné meg egy csapásra vagyonát, s utána hogyan sokszorozhatná meg szinte a végtelenségig.
Ez a jó barát kereskedõ volt, vállalkozó kedvû s tehetséges ember, akit csupán a tõke hiánya akadályozott tevékenysége folytatásában; nagylelkûen felajánlotta apámnak, hogy busás haszonhoz juttatja, ha kölcsönad neki annyi pénzt, amennyit csak elõ tud teremteni; határozottan ígérheti, mondta, hogy minden egyes pennyje meg fog fiadzani.
Apám sebbel-lobbal el is adta a kis birtokot, és egész árát a barátságos kereskedõ markába tette, aki tüstént a rakomány után látott, hogy mielõbb tengerre szállhasson.
A fényes kilátások felderítették apámat és minket is.
Immár egyetlen bevételi forrásunk, a lelkészi javadalom ugyan szûkös volt, de apám úgy vélte, megélhetésünkben nem kell csupán arra hagyatkoznunk; így azután, mivel hitelbe vásároltunk Jacksonnál, Smithnél és Hobsonnál, még kényelmesebben is éltünk, mint azelõtt; anyám ugyan hangoztatta, hogy jobb volna, ha addig nyújtóznánk, ameddig a takarónk ér, mivel reményeink a meggazdagodásra eléggé bizonytalanok; hozzátette, hogy ha apám rábízná a pénzügyek intézését, sohasem kellene hiányt látnia semmiben; apám azonban ez egyszer hajthatatlannak bizonyult.
Micsoda boldog órákat töltöttünk el Maryvel a kandalló mellett kézimunkázva, vagy a hanga borította dombok közt barangolva, vagy a szomorúfûz (kertünk egyetlen tekintélyes fája) alatt lustálkodva, miközben az eljövendõ boldogságról beszélgettünk, arról, hogy mit fogunk csinálni, mi mindent fogunk megnézni, mi mindenünk lesz majd akkor; pedig légvárainkat pusztán a derék kalmár spekulációiból beáramló majdani gazdagság ígéretére alapozhattuk.
Apánk e téren semmivel sem volt jobb nálunk; csakhogy õ úgy tett, mintha a dolgot nem is venné komolyan; vérmes reményeit tréfálkozásba és játékos elménckedésbe burkolta, amit mindig szerfölött kellemesnek és szellemesnek találtam.
Anyám örült neki, és kacagott, hogy ilyen boldognak és reménykedõnek látja; de egyszer, amint apám éppen kiment a szobából, fél füllel meghallottam a suttogását: - Adja az Úr, hogy ne kelljen csalódnia!
Nem tudom, hogyan viselné el.
Pedig csalódnia kellett, méghozzá keservesen.
Villámcsapásként ért bennünket a hír, hogy a hajó vagyonunkkal együtt elsüllyedt, legénységének nagy része és a boldogtalan kalmár is odaveszett.
Rettenetesen sajnáltam õt, sajnáltam összedõlt légvárainkat is; de az ifjúság sok mindent kibír - hamarosan magamhoz tértem a megrázkódtatásból.
Noha a gazdagság csábítónak tûnt, tapasztalatlanságomban a szegénység rémségei sem ijesztettek.
Az igazat megvallva, még lelkesítõnek is találtam a gondolatot, hogy mostantól szûkölködnünk kell és csak magunkra hagyatkozhatunk.
Csupán annyit kívántam, hogy papa, mama és Mary is hasonló fényben szemlélje a dolgokat; akkor aztán ahelyett, hogy a múltbeli csapásokon siránkoznánk, lelkesen hozzáláthatnánk, hogy következményeiket kiküszöböljük; minél nagyobbak a nehézségek, minél keservesebb az ínségünk, annál derûsebben kell elviselnünk az utóbbit, és annál elszántabban megküzdenünk az elõbbiekkel.
Mary nem jajveszékelt, de örökké a balszerencsénken tépelõdött, és elkeseredett állapotából semminõ erõfeszítéssel nem tudtam kiráncigálni.
Nem tudtam rávenni, hogy a dolgot a napfényes oldaláról nézze: sõt olyannyira féltem attól, hogy gyermeki részvétlenséggel vagy ostoba érzéketlenséggel vádolnának meg, hogy lelkesült gondolataimat sorra eltitkoltam, tudván, hogy semmire sem becsülnék õket.
Anyám mással sem törõdött, csak apám vigasztalásával, adósságaink törlesztésévelés kiadásaink csökkentésével, apámat azonban mélységesen lesújtotta a katasztrófa: egészsége, ereje, szelleme belerokkant a csapásba, és ki sem gyógyult belõle soha többé.
Anyám hiába próbálta felvidítani, hiába hivatkozott hitére, bátorságára, iránta és irántunk érzett szeretetére.
Éppen ez a szeretet okozta neki a legnagyobb kínokat: a mi kedvünkért akarta oly buzgón megnövelni vagyonát - a mi érdekünk adott szárnyakat reményeinek, s az keserítette el oly nagyon jelenlegi balsorsában.
Lelkiismeret-furdalás gyötörte, amiért nem hallgatott anyám szavára; akkor legalább adósságba nem kellett volna keverednünk; szemrehányásokat tett magának, amiért megfosztotta feleségét elõkelõ, könnyû és kényelmes életétõl, és a szegénység keserveit és gondjait zúdította rá.
Féregként rágta lelkét a gondolat, hogy ez a nagyszerû, mûvelt asszony, akit valaha úgy csodáltak és úgy körülrajongtak, most csupán küszködõ háziasszony, akinek sohasem pihenhet meg sem a feje, sem a keze a családi gondok közepette.
Az, hogy anyám szívesen végezte tennivalóit, hogy derûs lélekkel viselte el a megpróbáltatásokat, s hogy jóságában a legkisebb szemrehányást sem tette neki, csak még jobban megnövelte e zseniális önkínzó keserveit.
Így azután a lélek megtámadta a testet, szétzilálta az idegrendszert, az idegek pedig további gyötrelmeket okoztak a léleknek, míg végül egészségi állapota komolyan megrendült; és egyikünk sem tudta meggyõzni róla, hogy ügyeinek állása feleannyira sem sötét és reménytelen, mint ahogy beteges képzelete látja.
Hasznos kis bricskánkat eladtuk, és megváltunk erõs, jól táplált pónilovunktól, öreg kedvencünktõl is, noha valamikor szilárdan megfogadtuk, hogy békében fejezi majd be életét, és nem adjuk ki a kezünk közül; a kis kocsiszínt és az istállót bérbe adtuk; a szolgagyereket és két cselédlányunk közül az ügyesebbiket (vagyis a drágábbikat) elbocsátottuk.
Ruháinkat kifordítottuk, foltozgattuk, amíg csak a tisztesség engedte; étkezésünk, amely mindig is mértékletes volt, példátlanul leegyszerûsödött - kivéve apám kedvenc fogásait; a szénnel és a gyertyával fájdalmasan takarékoskodni kezdtünk - két gyertya helyett csak egyet használtunk, s azt is nagyon ritkán; ügyeltünk, hogy a szén ne égjen el hamar a kandalló félig üres rostélyán, különösen amikor apám az egyházközséget járta vagy a betegség az ágyhoz szegezte - ilyenkor lábunkat a rostély szélére téve össze-összekapargattuk a haldokló parázsszemeket, és legföljebb egy kis szénport vagy törmeléket öntöttünk rájuk, hogy ki ne aludjanak egészen.
A szõnyegeket, amelyek idõ jártával igen megkoptak, még többet varrogattuk és foltozgattuk, mint ruháinkat.
Hogy a kertész bérét megtakarítsuk, Mary és én vállaltuk, hogy rendben tartjuk a kertet; a fõzés és a házimunka az immár egyetlen cselédlányon kívül anyámra és nõvéremre maradt, akiknek néha én is segítettem: nem sokat, mert noha a magam szemében már felnõtt nõ voltam, az övékben még csak gyermek; anyám, mint a tevékeny, mindenhez értõ asszonyok általában, nem volt nagyon tevékeny leánygyermekekkel megáldva - mivel õ maga olyan ügyes és szorgalmas volt, sohasem kényszerült a dolgokat helyettesre bízni, sõt ellenkezõleg, inkább mások helyett is õ gondolkodott és cselekedett; bármirõl is lett légyen szó, nem tudta elképzelni, hogy valaki éppolyan jól meg tudná csinálni, mint õ; így azután ha felajánlottam a segítségemet, többnyire ilyen válaszokat kaptam: - Nem, drágám, te ehhez nem értesz.
Menj inkább, és segíts a nõvérednek, vagy mondd meg neki, hogy vigyen el sétálni... mondd meg neki, hogy nem szabad örökké a négy fal közt üldögélnie... nem csoda, hogy olyan sovány és rosszkedvû szegény.
- Mary, mama azt mondta, hogy segítsek neked; vagy beszéljelek rá, hogy vigyél el sétálni; nem csoda, hogy ilyen sovány és rosszkedvû vagy, ha örökké a négy fal közt üldögélsz.
- Segíteni nem tudsz, Agnes; sétálni pedig nem mehetek veled... nagyon sok a dolgom.
- Akkor hadd segítsek.
- Hidd el, hogy nem tudsz segíteni, szívem.
Menj inkább zongorázni, vagy játssz a cicával.
Varrnivaló mindig akadt a háznál; de engem a legegyszerûbb ruha kiszabására sem tanítottak meg, úgyhogy a szegésen és elvarráson kívül alig értettem ilyesmihez: anyám és nõvérem ugyanis szilárdan állították, hogy sokkal könnyebb a dolguk, ha õk maguk végzik el a munkát, mint ha nekem elõ kell készíteniük; azonkívül jobban örültek neki, ha tanultam vagy elszórakoztam valamivel - akkor is ráérek öreg matrónaként a munka fölött görnyedni, mondták, amikor majd kedves kiscicámból nagy, vén kandúr lesz.
Ilyen körülmények között, noha használni alig használtam többet, mint a kiscica, lustaságomra volt némi mentség.
Megpróbáltatásaink közepette mindössze egyszer hallottam anyámat a pénz hiánya miatt panaszkodni.
Már közeledett a nyár, amikor így szólt Maryhez és hozzám: - Milyen jó lenne, ha apátok valami fürdõhelyen tölthetne néhány hetet!
A tengeri levegõ és a környezetváltozás biztosan javára válna.
De hát, látjátok... nincs pénzünk - tette hozzá sóhajtva.
Mindketten nagyon szerettük volna megvalósítani a tervet, és szomorkodtunk, hogy nem lehet.
- Ne szomorkodjatok - mondta anyánk -, annak semmi értelme.
Valamit azért tehetnénk az ügy érdekében.
Mary, te olyan jól tudsz rajzolni.
Készíthetnél még néhány pompás rajzot, bekereteznénk, és a vízfestményeiddel együtt eladnánk egy jószívû képkereskedõnek, aki kellõképpen meg tudja becsülni õket.
- Mama, én boldogan megteszem, ha szerinted tényleg el lehetne adni õket, akármennyiért is.
- Érdemes megpróbálni, drágám; te csak készítsd el a rajzokat, én majd keresek rájuk vevõt.
- Bárcsak én is tehetnék valamit! – vetettem közbe.
- Te, Agnes?!
Vagy ki tudja; te is elég szépen rajzolsz. Ha valami egyszerûbb témát választasz, bizonyára tudnál olyasmit produkálni, amit büszkén közszemlére tehetnénk.
- Énnekem más tervem van, mama. Már régóta megvan, csak nem mertem vele elõhozakodni.
- Csak nem?
Hát halljuk, mi az.
- Nevelõnõ szeretnék lenni.
Anyám meglepõdve felkiáltott, majd elnevette magát.
Nõvérem elejtette kézimunkáját, amin éppen dolgozott, és döbbenten így szólt: - Te nevelõnõ, Agnes?
Miket ki nem találsz!
- Én nem látok ebben semmi rendkívülit.
Nagylányokat persze nem tudnék tanítani, de kicsiket igen. Annyira szeretném! Úgy szeretem a gyerekeket!
Ugye beleegyezel, mama?
- De hát, szívem, te még magadra sem tudsz igazán gondot viselni; a kisebb gyermekek neveléséhez pedig több tudásra és tapasztalatra van szükség, mint a nagyobbakéhoz.
- Elmúltam tizennyolc éves, mama, és igenis tudok gondot viselni magamra és másokra is.
A tudásomról és a tehetségemrõl pedig fogalmad sem lehet, hiszen még sohasem tetted próbára.
- Gondold csak el - mondta Mary -, mihez kezdenél egy idegenekkel teli házban, ha se a mama, se én nem lennénk melletted... egy csomó gyerekkel, akikre gondot kéne viselned, tanácsért pedig nem fordulhatnál senkihez!
Hiszen még öltözködni sem tudnál rendesen.
- Mivel mindig azt tettem, amit mondtatok, most azt hiszitek, hogy nincs önálló ítélõképességem; csak annyit kérek, hogy tegyetek próbára... aztán majd meglátjuk.
Abban a pillanatban belépett apám, és elmagyaráztuk neki, mirõl is van szó.
- Micsoda? Hogy az én kis Agnesembõl nevelõnõ legyen! - kiáltott fel, és rosszkedve ellenére elnevette magát.
- Igen, papa, és kérlek, ne is emelj kifogásokat; nagyon szeretnék nevelõnõ lenni, és biztos vagyok benne, hogy remekül boldogulnék.
- De hát hová lennénk mi nélküled, drágaságom?
Könny csillogott a szemében, amikor hozzátette: - Nem, nem!
Idáig azért még nem süllyedtünk balsorsunkban.
- Persze hogy nem! - mondta anyám.
- Semmi szükség efféle lépésre; különben is csak gyermeki szeszély.
Csend legyen, te rossz leány! Hiába akarsz mindenáron itt hagyni bennünket, tudod jól, hogy mi sosem eresztenénk el.
Aznapra és még sok-sok napra elhallgattattak, de kedves tervemrõl nem mondtam le egészen.
Mary fogta a rajzeszközeit, és serényen munkához látott.
Én is elõvettem az enyémeket, de rajzolás közben máson járt az eszem.
Milyen nagyszerû is volna nevelõnõnek lenni!
Kilépni a világba; új életet kezdeni; végre önállónak lenni; kiaknázni feltáratlan képességeimet; próbára tenni ismeretlen erõimet; ellátni magamat, és apámnak, anyámnak meg nõvéremnek is segíteni s felmenteni õket ruházásom és ellátásom gondjai alól; megmutatni apámnak, hogy a kis Agnes mire képes; meggyõzni mamát és Maryt arról, hogy nem vagyok az a tehetetlen, nemtörõdöm teremtés, akinek hisznek.
Arról nem is beszélve, hogy milyen csodálatos lenne gyermekek gondozásával és nevelésével foglalkozni!
Bármit mondtak is enyéim, én úgy éreztem, képes vagyok e feladatra: tisztán emlékeztem rá, miféle gondolatok is forogtak a fejemben gyermekségem idején, és úgy véltem, ez biztosabb útmutató a legérettebb felnõtt tanácsainál is.
Csupán a gyermekkoromat kell felidéznem, és azonnal elnyerhetem kis tanítványaim bizalmát és szeretetét; tudni fogom, hogyan kell felkelteni a bûnbánatot a vétkezõben; hogyan kell bátorítani a félénket, vigasztalni a kesergõt; hogyan kell az Erény gyakorlását könnyûvé, a Tudást kívánatossá, a Vallást széppé és érthetõvé tenni.
Minõ öröm
Az ifjú elmét szárnyalásra bírni!
Gondozni a zsenge növényt, és naponta látni, hogyan bontogatja szirmait!
Mivel ilyen sok szempont csábított, elhatároztam, hogy kitartok; de attól félve, hogy anyámat megharagítom, apámat pedig megbántom érzéseiben, napokig nem hozakodtam elõ a tárggyal.
Végül anyámnak négyszemközt újra megemlítettem, és némi nehézséggel rábírtam, hogy ígérje meg: támogatni fog erõfeszítéseimben.
Ezután apám kelletlen beleegyezését csikartuk ki, s noha Mary még mindig helytelenítve sóhajtozott, az én drága, kedves édesanyám elkezdett nekem állást keresni.
Írt apám rokonainak, és átböngészte az újsághirdetéseket - a maga rokonaival már rég megszakított minden kapcsolatot; házasságkötése óta legfeljebb formális levélváltásra került sor köztük néha; ilyen természetû dologban eszébe sem jutott volna a segítségüket kérni.
De szüleim oly régóta és oly tökéletesen elzárkóztak a világtól, hogy számos hétnek kellett eltelnie, mire megfelelõ állást tudtak szerezni számomra.
Végül nagy örömömre eldõlt, hogy gondjaimba vehetem egy bizonyos Bloomfieldné csemetéit, akit az én kedves Grey néném leánykora óta ismert és nagyon derék asszonynak tartott.
Férje, nyugalomba vonult kereskedõ, elég nagy vagyonra tett szert, de huszonöt fontnál többet nem hajlandó fizetni gyermekei nevelõnõjének.
Én örömmel elfogadtam ezt az ajánlatot is, noha szüleim úgy vélték, jobb volna, ha visszautasítanám.
Néhány hetet azonban rá kellett szánni az elõkészületekre.
Milyen hosszúnak és unalmasnak láttam én ezeket a heteket!
Azért persze boldog hetek voltak - tele fényes reményekkel és nagyralátó várakozással.
Micsoda élvezettel segédkeztem új ruháim elkészítésében, majd pedig bõröndjeim becsomagolásában!
De ez utóbbiba keserû érzések vegyültek; amikor végeztünk vele - amikor már készen álltam a másnap reggeli távozásra, és utolsó otthon töltendõ éjszakám közelgett -, hirtelen fájdalom költözött a szívembe.
Drága szeretteim oly szomorúak voltak, olyan kedvesen szóltak hozzám, hogy szememet majdnem elöntötte a könny; de azért igyekeztem vidámságot színlelni.
Utoljára még kószáltam egyet Maryvel a lápon, körüljártam a kertet és a házat; utoljára etettük meg együtt kedves galambjainkat - ezeket a szépséges állatkákat, amelyek megszokták, hogy a tenyerünkbõl csipegessék fel az eleséget; búcsúzóul mindegyiknek megsimogattam selymes tollazatát, amint az ölembe odagyûltek.
Gyengéden megcsókoltam kedvenceimet, a két hófehér legyezõfarkú galambot; eljátszottam öreg családi zongoránkon az utolsó dallamot, és elénekeltem apámnak utolsó - reméltem, hogy nem örökre, csak nagyon-nagyon hosszú idõre az utolsó - dalomat.
Lehet, hogy a következõ alkalommal már másféle érzésekkel csinálom végig mindezt, gondoltam magamban; a körülmények megváltozhatnak, és lehet, hogy ez a ház többé sohasem lesz az én állandó otthonom.
Drága kicsi pajtásom, a cica kétségkívül meg fog változni: máris látszik rajta, hogy milyen szép nagy macska lesz belõle; mire a rövid karácsonyi látogatásra hazajövök, éppúgy elfelejti játszótársát, mint a sok szeszélyes kópéságot, amelyekre mindig kapható volt.
Utoljára hancúroztam vele, és fényes, puha szõrét simogatva, miközben õ hangosan dorombolva elaludt az ölemben, alig tudtam fájó szomorúságomat palástolni.
Aztán, amikor Maryvel visszavonultunk csendes kis hálókamránkba, ahol fiókjaim és könyvespolcaim már üresen álltak, és ahol Marynek eztán egyedül kell majd aludnia - az õ szavaival élve: rideg magányban -, a szívem még nehezebb lett: önzõ és gonosz teremtésnek éreztem magam, amiért annyira ragaszkodtam hozzá, hogy magára hagyjam; amikor utoljára letérdeltem kicsi ágyunk mellé, sokkal buzgóbban imádkoztam nõvéremért és szüleinkért, mint azelõtt valaha is.
Hogy érzelmeimet eltitkoljam, tenyerembe rejtettem arcomat, és tenyerem nemsokára könnyekben fürdött.
Amikor felálltam, észrevettem, hogy Mary is sírt; de egyikünk sem szólt semmit; csendben nyugovóra tértünk, és szorosan összebújtunk, tudván, hogy nemsokára el kell válnunk.
Reménykedésem és jókedvem azonban reggel újra visszatért.
Korán kellett útnak indulnom, hogy a kocsi, amely elvisz (egy kétkerekû, amelyet Smith úrtól, a falu posztó-, fûszer- és teakereskedõjétõl vettünk kölcsön), még aznap visszatérhessen.
Felkeltem, megmosakodtam, felöltöztem, bekaptam a reggelit, megöleltem apámat, anyámat és nõvéremet, megpusziltam a cicát Sally, a cselédlány mérhetetlen fölháborodására - õvele kezet fogtam, felkapaszkodtam a kétkerekûre, fátylamat leengedtem, és akkor, de csakis akkor, könnyekben törtem ki.
A kétkerekû elindult; visszanéztem; drága anyám és nõvérem még ott állt az ajtóban és integetett.
Visszaintegettem, és tiszta szívembõl kértem rájuk az Úr áldását; leereszkedtünk a domboldalon, és többé nem láttam õket.
- Biz' jó csípõs reggelt választott, Agnes kisasszony - jegyezte meg Smith -, meg aztán az ég is igencsak beborult, de azért ne féljen, odaérünk, mielõtt a zápor a nyakunkba szakadna.
- Igen, én is remélem - válaszoltam olyan nyugodtan, ahogy csak tudtam.
- Hanem az éccaka hogy zuhogott!
- Valóban.
- Ez a hideg szél talán elkergeti az esõt.
- Reméljük.
Társalgásunk ezzel véget is ért.
Áthaladtunk a völgyön, és nekivágtunk a következõ domboldalnak.
A kapaszkodóról újra visszanéztem; ott volt a templomunk tornya; mögötte az ódon, szürke paplak a felkelõ nap fényében sütkérezett - jobban mondva csak egyetlen fénysugárban, mert a falu és a környezõ dombok sötétes árnyékban maradtak; otthonomra nézve jó jelnek véltem ezt a tétova fénysugarat.
Összekulcsolt kézzel, buzgón kértem az áldást a ház lakóira, és sietve elfordultam, mert láttam, hogy a nap fénye egyre fogy; vigyáztam, nehogy még egyszer visszapillantsak, hátha borongó árny veszi már körül a paplakot is, mint a táj többi részét.
Második fejezet - ELSÕ LECKE AZ OKTATÁS MÛVÉSZETÉBEN
Amint továbbhajtottunk, jókedvem is visszatért, és örömmel gondolt amaz új életre, amely számomra csak most kezdõdik.
De, noha alig múlt el szeptember közepe, a sötét felhõktõl és az erõs északkeleti széltõl mégis rettenetesen hideg és szomorú lett az idõ; az út is végtelen hosszúnak tûnt, mert, mint Smith megjegyezte, az utak "nehezen járhatók"; de a lova is elég nehezen járt, ami azt illeti: felfelé lassan kapaszkodott, lefelé óvatosan araszolt, s csak akkor volt hajlandó ügetésbe fogni, ha az út sima volt vagy nagyon szelíden lejtett, ami azon a dombos-völgyes tájon ritkán fordult elõ; úgyhogy majdnem egy óra lett, mire végcélunkhoz megérkeztünk.
Amikor azonban a cifra vaskapun behajtottunk, és ráfordultunk a kaviccsal felhintett sima kocsiútra, amelyet kétoldalt zöld pázsit és fiatal fák szegélyeztek, és közelebb értünk az új, de impozáns Wellwood-házhoz, amely nyárfaligetbõl emelkedett ki, elcsüggedtem és azt kívántam, bárcsak távolabb lennénk még egy-két mérfölddel.
Most, életemben elõször, a magam lábára kell állnom; immár nem léphetek vissza.
Be kell mennem ebbe a házba, meg kell ismerkednem számomra idegen lakóival.
Hogyan csináljam?
Igaz, már majdnem tizenkilenc éves vagyok; de visszavonult életmódomnak és anyám meg nõvérem kényeztetésének hála, tudom, hogy sok tizenöt éves vagy annál is fiatalabb lány felnõttebb nõ módjára viselkedne, magabiztosabb és határozottabb volna; mint én.
Ha azonban Bloomfieldné valóban kedves, anyai teremtés, akkor még igen jól is elboldogulhatok; a gyerekekkel bizonyára hamar összebarátkozom - Bloomfield úrhoz pedig remélhetõleg kevés közöm lesz.
"Ne idegeskedj, légy nyugodt, bármi történjék is" - mondtam magamban; olyannyira engedelmeskedtem ennek az elhatározásomnak, és olyannyira lekötött idegzetem lecsillapítása és vadul dobogó szívem megnyugtatása, hogy amikor beléptem a hallba és Bloomfieldné színe elé bocsátottak, kis híján elfelejtettem viszonozni udvarias köszöntését; visszagondolva, az a néhány szó is, amit kinyögtem, inkább mintha félhalott vagy alvajáró szájából hangzott volna.
A hölgy egyébként eléggé hidegen viselkedett velem, legalábbis késõbb így rémlett.
Magas volt, sovány és méltóságteljes, sûrû fekete haja volt, hideg szürke szeme és nagyon fakó bõre.
Mindazonáltal illõ udvariassággal megmutatta hálószobámat, és ott hagyott, hogy egy kicsit rendbe szedhessem magamat.
A tükörbe nézve megijedtem és elkeseredtem: a hideg szélben megdagadt és kivörösödött a kezem, szétzilálódott és összekuszálódott a hajam, és enyhén szederjes lett az arcom; ráadásul a gallérom rettenetesen összegyûrõdött, a ruhám merõ sár volt, lábamon ormótlan új csizmacipõ; s mivel a bõröndjeimet még nem hozták föl, nem tehettem semmit: úgy-ahogy lesimítottam a hajamat, helyre rángattam makacs galléromat, és szomorú állapotomon elmélkedve ledübörögtem a két sor lépcsõn, s némi nehézséggel ráakadtam arra a szobára, amelyben Bloomfieldné várt.
Bevezetett az ebédlõbe, ahol a család már láthatólag befejezte az étkezést.
Kaptam egy szelet marhasültet és egy kevés kihûlt krumplit; Bloomfieldné leült velem szemben, rám szegezte tekintetét (én legalábbis így éreztem), és valami társalgásfélébe kezdett, amely leginkább hideg hangon elõadott, érdektelen közhelyekbõl állt: de lehet, hogy ez az én hibám volt, mert képtelen voltam bármiféle társalgásra.
Figyelmemet majdnem teljes mértékben lekötötte az ebéd: nem mintha farkaséhes lettem volna, de a marhasült nagyon kemény volt, a kezem pedig úgyszólván béna a hideg szélben megtett ötórás út után.
Szívesen megettem volna a krumplit és otthagytam volna a húst, de mivel ebbõl jó nagy darabot tettek a tányéromra, nem lehettem olyan udvariatlan, hogy otthagyom; így hát, sok ügyetlen és sikertelen kísérlet után, hogy szétvagdaljam a késsel, vagy széttépjem a villával, vagy darabokra szaggassam a kettõvel - tudva, hogy a rettenetes hölgy közben figyelmesen szemléli a mûveletet -, elkeseredésemben marokra fogtam a kést és a villát, akár egy kétéves kisgyerek, és maradék erõmet összeszedve nekiestem a sültnek.
Ehhez azonban némi mentegetõzés dukált, úgyhogy bátortalanul nevetve azt mondtam: - A kezem úgy megdermedt ebben a hidegben, hogy a késsel és a villával is alig tudok bánni.
- Gondoltam, hogy hidegnek találja az idõt - felelte a hölgy hûvös komorsággal, amitõl cseppet sem derültem jobb kedvre.
A ceremónia végeztével ismét a nappaliba vezetett, majd csengetett, és elküldetett a gyerekekért.
- Készségeik még korlátozottak, amint látni fogja - mondta -, nekem ugyanis nem volt idõm a nevelésükkel foglalkozni, nevelõnõt pedig mind ez ideig azért nem fogadtunk melléjük, mert még kicsinek találtuk õket az ilyesmihez; de azt hiszem, hogy okosak, és könnyen fognak tanulni, különösen a kisfiú: szerintem õ közöttük is a legkülönb - jólelkû, nemes szívû fiúcska, csak irányítani kell, de nem hajszolni; ráadásul soha nem hazudik.
A csalást, azt hiszem, mélységesen megveti. - Ez jó hír volt.
- A húgát, Mary Annt azonban szemmel kell tartani - folytatta. - Bár általában véve jó kislány: szeretném, ha a gyerekszobába minél ritkábban eresztené be, hiszen már majdnem hatéves; még a végén mindenféle rossz szokásokat tanulna el a dajkáktól; az ágyát átvitettem a maga szobájába, és ha volna olyan kedves felügyelni a mosakodására és az öltözködésére, és gondot viselne a ruházatára is, akkor a pesztonkától teljes egészében megkímélhetnénk.
Azt feleltem, hogy mindezt szívesen vállalom; abban a pillanatban kistanítványaim léptek be a szobába, két húgocskájuk társaságában.
Tom Bloomfield úrfi nagyra nõtt, kicsit sovány hétéves fiú volt, szõke, kék szemû, turcsi orrú és világos bõrû.
Mary Ann is magas termetû volt, sötét hajú, akár az anyja, de kerek és piros arcú.
Húga, Fanny nagyon szép kislány volt; Bloomfieldné biztosított róla, hogy nagyon szelíd gyermek, bátorításra van szüksége; tanulni eddig semmit sem tanult; néhány nap múlva négyéves lesz, akkor elkezdheti az ábécét, és a gyerekszobából átkerülhet a tanulószobába.
A legkisebbik gyermeket Harrietnek hívták: dundi, vidám, játékos kis teremtés volt, alig kétéves, legszívesebben csakis vele foglalkoztam volna - de hát vele nem volt semmi dolgom.
Beszélgetni próbáltam kis tanítványaimmal, hogy amennyire lehet, megkedveltessem magam; de attól tartok, nem értem el nagy sikert, mert anyjuk jelenléte feszélyezett.
Õk azonban korántsem mutatkoztak félénknek.
Bátor, élénk gyerekeknek látszottak, s reméltem, hogy hamarosan megbarátkoznak velem - különösen a fiú, akirõl annyi jót hallottam az anyjától.
Mary Ann egy kicsit nyafkának tûnt, s igyekezett mindenáron az érdeklõdés középpontjába kerülni, aminek nem örültem.
Figyelmemet azonban teljes egészében a bátyja kötötte le; egyenes tartásban állt köztem és a kandalló között, mindkét kezét hátratéve, és valósággal szónokolt; okfejtését csak néha szakította félbe, amikor is dühösen rárivallt túlságosan zajongó húgaira.
- Jaj, Tom, hogy te milyen csodálatos vagy! - kiáltott fel az anyja.
- Gyere, csókold meg a te drága mamikádat, és aztán ugye megmutatod Grey kisasszonynak a tanulószobádat meg a szép új könyveidet?
- Nem csókollak meg, mama; de a tanulószobámat és az új könyveimet megmutatom Grey kisasszonynak.
- És az én tanulószobámat és az én újkönyveimet, Tom - mondta Mary Ann.
- Az enyémek is, nemcsak a tiéid.
- Az enyémek - jelentette ki ellentmondást nem tûrõ hangon a kisfiú.
- Jöjjön, Grey kisasszony, elkísérem.
Miután a szobát és könyveket megmutatták - marakodásukat igyekeztem tõlem telhetõen elfojtani vagy legalábbis csillapítani -, Mary Ann elõhozta a babáját, és terjengõs elõadásba fogott a baba ruhatáráról, ágyáról, fiókos szekrényérõl és egyéb tartozékairól; Tom azonban rászólt, hogy fejezze be a locsogást, mert meg akarja mutatni Grey kisasszonynak a hintalovát, amelyet nagy fontoskodva elõ is vonszolt a sarokból a szoba közepére, hangosan követelve, hogy most õrá figyeljek.
Majd megparancsolta húgának, hogy tartsa a kantárszárat, felmászott a nyeregbe, és nekem tíz percig ott kellett állnom mellette és néznem, milyen férfiasan használja a lovaglóostort és a sarkantyút.
Idõközben azért Mary Ann szép babáját és tartozékait is sikerült megcsodálnom; Tom úrfinak azt mondtam, hogy nagyszerûen lovagol, ámde remélem, ha majd igazi póni lesz alatta, nem veszi igénybe ilyen gyakran az ostort és a sarkantyút.
- Dehogyisnem! - felelte õ, és még dühödtebb sapkodásba-sarkantyúzásba fogott:
- Úgy belevágom, akár a vajba a kést!
Majd meglátja! Úgy fog az vágtatni, hogy beleizzad!
Megrökönyödve hallgattam; de reméltem, hogy idõvel némi változást tudok majd e téren elõidézni benne.
- Most pedig vegye a kalapját és a kendõjét - parancsolt rám a kislovag -, mert meg akarom mutatni magának a kertemet.
- A kertünket - mondta Mary Ann.
Tom fenyegetõen felemelte az öklét; Mary Ann felvisított, a hátam mögébújt, és onnan öltögette a nyelvét.
- Remélem, hogy nem akarod megütni a húgodat, Tom!
Remélem, hogy sohasem kell ilyesmit látnom!
- Pedig néha látni fog; néha meg kell vernem, hogy rendre szoktassam.
- De hát az nem a te dolgod; nem neked kell õt rendre szoktatnod, hanem...
- Menjen, vegye fel a kalapját.
- Nem is tudom... az ég felhõs, nagyon hideg van, és az is lehet, hogy esni fog... azonkívül tudod, hogy hosszú út van mögöttem...
- Nem számít, velem kell jönnie; nem tûrök ellentmondást – felelte az akaratos kis úriember.
Mivel ez volt az elsõ napom, gondoltam, elnézõ leszek.
Valóban nagyon hideg volt, úgyhogy Mary Ann benn maradt a mamájával, bátyja nagy örömére, aki teljesen ki akart engem sajátítani.
A kert nagy volt és ízlésesen volt megtervezve; a fenséges dáliákon kívül másfajta virágok is nyíltak még, de sétapartnerem nem hagyott idõt, hogy megcsodáljam õket; követnem kellett a nedves füvön át egy távolabbi, eldugott sarokba, a birtok legfontosabb csücskébe, mivel az volt az õ kertje.
Két kerek ágyásban különféle növények nõttek.
Az egyikben volt egy szép kis rózsafa.
Megálltam, hogy elgyönyörködjem bájos virágaiban.
- Ugyan, azzal ne törõdjön! - mondta Tom úrfi megvetõen.
- Az csak Mary Ann kertje; nézze, EZ az enyém!
Miután minden egyes virágot megszemléltem és minden növény részletes ismertetését végighallgattam, eltávozhattam; elõbb azonban Tom úrfi méltóságteljesen letépett és átnyújtott egy szál tubarózsát, de úgy, mint aki hihetetlen kegyet gyakorol.
A fûben pálcikákból és zsinegbõl álló készségeket vettem észre, és megkérdeztem, mi célt szolgálnak.
- Madárcsapdák.
- Miért ejted csapdába õket?
- Mert papa szerint kártékonyak.
- És mit csinálsz velük, ha megfogod õket?
- Mindenfélét.
Néha odaadom õket a macskának; néha feldarabolom õket a zsebkésemmel; de a legközelebbit élve akarom megsütni.
- Miért mûvelnél ilyen szörnyû dolgot?
- Két okból: elõször is látni akarom, meddig él, aztán meg kíváncsi vagyok, hogy milyen lesz az íze.
- De hát nem tudod, hogy ez gonoszság?
Gondolj arra, hogy a madár is érez, éppúgy, mint te; gondolj arra, hogy teneked mennyire fájna.
- Ugyan már!
Papa tudja, mit csinálok velük, de még sohasem szólt rám; azt mondja, õ is csinált ilyesmit gyerekkorában.
Nyáron kaptam tõle egy fészekre való verébfiókát, és látta, amint kitéptem a lábukat meg a szárnyukat meg a fejüket, mégsem szólt semmit; csak annyit mondott, hogy mocskos dögök, és be ne piszkoljam velük a nadrágomat; és Robson nagybácsikám is ott volt, és nevetett, és azt mondta, hogy derék gyerek vagyok.
- És mit szólna a mamád?
- Ó, õ nem törõdik az ilyesmivel.
Szerinte a szép dalosmadarakat kár megölni, de a hitvány verebekkel, egerekkel meg patkányokkal azt tehetek, amit akarok.
Láthatja tehát, Grey kisasszony, hogy nem is gonosz dolog ez.
- De szerintem az, Tom; papád és mamád is így vélné, ha elgondolkodnának rajta...
- De gondoljanak, amit akarnak, tettem hozzá magamban, ilyet többé nem fogsz mûvelni, ha lesz hatalmam megakadályozni.
Odébb vezetett a vakondokcsapdáihoz, azután ki a szérûskertbe a menyétcsapdáihoz: az egyikben, nagy örömére, egy döglött menyétet találtunk; majd bekalauzolt az istállóba, de nem a szép parádés lovakat akarta megmutatni, hanem egy makrancos kiscsikót, amelyet, mint mondta, kizárólag neki nevelnek, és ha megfelelõképp betörték, azon fog majd lovagolni.
Igyekeztem kedvében járni a kisembernek, s amennyire tudtam, nyugodtan hallgattam fecsegését; ha van benne egy szikrányi hajlam a szeretetre, gondoltam, azt mindenáron megpróbálom elõcsiholni; így majd idõvel talán téves és gonosz gondolkodásmódjára is rávilágíthatok; azt a jó szívet, azt a nemes lelket azonban, amirõl az anyja beszélt, hiába kerestem; az értelem, a fürge ész megvolt benne, de azt sem mindig kegyeskedett kimutatni.
Majdnem uzsonnaidõ volt, mire visszaértünk a házba.
Tom úrfi közölte velem, hogy mivel a papája nincs otthon, õ, én és Mary Ann kivételesen a mamával teázhatunk; ilyenkor ugyanis Bloomfieldné velük evett, délidõben, nem pedig este hatkor, mint egyébként.
Uzsonna után Mary Ann lefeküdt, Tom azonban egészen nyolcig szerencséltetett bennünket társaságával és fecsegésével.
Amikor õ is lefeküdt, Bloomfieldné további felvilágosításokkal szolgált a gyermekek természetérõl és tudományáról, arról, hogy mit kell tanulniuk, hogyan kell velük bánni, és figyelmeztetett, hogy hibáikról senkinek sem szólhatok, csak neki.
Anyám viszont arra figyelmeztetett, hogy a legkevésbé neki szóljak a hibáikról, mert az emberek nem szeretik, ha gyermekeik hibáiról beszél valaki, úgyhogy ebbõl arra következtettem: legjobb, ha senkinek sem teszek említést róluk.
Fél tíz tájban Bloomfieldné felszólított, hogy osszam meg vele hideg sültbõl és kenyérbõl álló szerény vacsoráját.
Amikor ennek vége lett, örömmel láttam, hogy veszi a hálószobai gyertyáját és visszavonulni készül; mert, noha nagyon szerettem volna megkedvelni, mérhetetlenül ingerelt a társasága; sajnos, úgy láttam, hogy hideg, komor, érzéketlen teremtés - éppen az ellentéte annak a kedves, melegszívû asszonynak, akit reménykedve elképzeltem magamban.
Harmadik fejezet - ÚJABB LECKÉKET KAPOK
Másnap reményteljes jókedvvel ébredtem, az átélt csalódások ellenére; kiderült azonban, hogy Mary Ann öltöztetése nem könnyû feladat, mert dús haját be kellett kenni pomádéval, aztán hosszú copfba fonni és átkötni szalaggal: gyakorlatlan ujjaim nehezen tudták elvégezni ezeket a mûveleteket.
Mary Ann közölte, hogy a dajka feleennyi idõ alatt meg tudja csinálni, és mivel folyton ficánkolt, még több idõbe telt, mire elkészültem.
Bementünk a tanulószobába, ahol már várt másik tanítványom, és a reggeliig elbeszélgettünk.
Az étkezést befejezve néhány udvarias szót váltottunk Bloomfieldnéval, majd visszatértünk a tanulószobába, és munkához láttunk.
Rájöttem, hogy tanítványaim úgyszólván semmit sem tudnak; de Tomnak, noha minden szellemi erõfeszítést utált, voltak bizonyos adottságai.
Mary Ann alig tudott egy-egy szót kibetûzni, s olyan gondatlan és figyelmetlen volt, hogy jószerint semmit sem haladtam vele.
Sok munkával és türelemmel azonban valami eredményt mégiscsak elértünk, majd pedig kikísértem ifjú pártfogoltjaimat a kertbe, hogy sétáljanak egy kicsit ebéd elõtt.
Odakinn tûrhetõen megvoltunk egymással, csak éppen kiderült, hogy eszük ágában sincs követni engem; nekem kellett velük mennem, ahová éppen a szeszélyük diktálta.
Szaladnom, sétálnom vagy álldogálnom kellett, ahogy õk akarták.
Ez a dolgok természetes rendjének éppen a fordítottja, gondoltam; azonkívül azért sem tetszett, mert mindig a legsárosabb helyeket és a legszörnyûbb foglalatosságot választották.
De nem tehettem semmit; vagy követem õket, vagy magamban maradok, s így gondatlan és lelkiismeretlen nevelõnõnek bizonyulok.
Aznap délelõtt például egy kutat szemeltek ki maguknak a gyep végében, s ott tocsogtak, dobálóztak, kavargatták bottal a vizet fél órán át.
Állandóan attól rettegtem, hogy anyjuk meglátja õket az ablakból, és engem okol majd, amiért megengedem nekik, hogy besározzák a ruhájukat, bevizezzék kezüket-lábukat, ahelyett, hogy szépen sétálnának; de sem érvekkel, sem parancsokkal vagy könyörgéssel nem tudtam onnan elcsalogatni õket.
Ha az anyjuk nem látta is meg, meglátta valaki más - egy férfi lovagolt be a kapun és közeledett a kerti úton; tõlünk néhány lépésre megállt, és éles, átható hangon rákiáltott a gyerekekre, hogy azonnal jöjjenek ki a vízbõl. - Grey kisasszony - mondta -, mert gondolom, ön Grey kisasszony, csodálkozom, hogy így engedi besározni a ruhájukat!
Nem látja, milyen lett Bloomfield kisasszony szoknyája, és hogy Bloomfield úrfi harisnyája csupa víz?
Kesztyû pedig egyikükön sincs!
Uramisten!
Ha megkérhetném, a jövõben legalább arra vigyázzon, hogy tisztességesen nézzenek ki! - Azzal elfordult, és továbblovagolt a ház felé.
Ez tehát Bloomfield úr, gondoltam.
Csodálkoztam rajta, hogy Bloomfield kisasszonyként és úrfiként emlegeti a saját gyerekeit; de még jobban csodálkoztam azon, hogy ilyen udvariatlanul beszél velem, a nevelõnõjükkel, akit most látott elõször.
Hamarosan megszólalt a csengõ, vissza kellett térnünk a házba.
Egy órakor ebédeltem, a gyerekek társaságában, egy asztalnál az úrral és feleségével.
Ebéd közben tanúsított magatartása nem emelte a szememben.
Átlagos termetû vagy annál is alacsonyabb volt, és inkább sovány, mint erõs, harminc és negyven közötti; széles szája volt, piszkosszürke arcbõre, savókék szeme és lenszínû haja.
Sült ürücomb volt elõtte; szelt belõle Bloomfieldnénak, nekem és a gyerekeknek, és felszólított, hogy a gyerekek adagját vagdaljam fel; majd ide-oda forgatva az ürücombot, mindenfelõl megszemlélte, kijelentette, hogy ehetetlen, és elrendelte, hogy hozzák be a hideg marhasültet.
- Mi baja az ürünek, drágám? - kérdezte hitvese.
- Túl van sütve.
Nem érzi, Bloomfieldné, hogy minden ízt kisütöttek belõle?
Nem látja, hogy az a finom vörös lé teljességgel kiszáradt alóla?
- Nos, a marhahús biztosan ízleni fog.
Megérkezett a marhasült, és az úr módfelett gyászos és elégedetlenképpel szeletelni kezdte.
- Mi baja a marhasültnek, Bloomfield úr?
Én úgy emlékszem, hogy nagyon finom.
- Az is volt; finomabb már nem is lehetett volna; csak hogy teljességgel elrontották - felelte gyászos hangon a férje.
- Hogyhogy?
- Hogyhogy?
Hát nem látja, hogyan vágták fel?
Uramisten!
Szörnyû!
- A konyhában vághatták fel rosszul, mert én itt tegnap nagyon is vigyázva szeleteltem belõle.
- Kétségtelen, hogy a konyhában vágták fel rosszul, a barbárok!
Uramisten!
Hát látott már valaki ilyen szép darab marhahúst így tönkretéve?
Ne felejtse el, hogy a jövõben, ha egy tisztességes fogás elhagyja asztalunkat, a konyhai személyzet nem nyúlhat hozzá!
Ezt ne felejtse el, Bloomfieldné!
A marhahús siralmas állapotának ellenére a ház ura levágott magának néhány vékony szeletet, és egy részét csendben elfogyasztotta.
Azután valamivel nyugodtabb hangon megkérdezte, mi lesz estebédre.
- Pulyka és fácán - hangzott a lakonikus válasz.
- És még?
- Hal.
- Milyen hal?
- Nem tudom.
- Nem tudja? - kiáltott fel az úr elszörnyedve, s a kés meg a villa megállt a levegõben.
- Nem.
Szóltam a szakácsnak, hogy legyen hal is, de nem részleteztem a dolgot.
- Nahát, ez mindennek a teteje!
Egy hölgy, aki azt állítja, hogy házat visz, és azt sem tudja, milyen hal van estebédre!
Azt állítja, hogy halat rendelt, de nem hagyta meg, hogy milyet!
- A jövõben talán ön rendelje meg az estebédet, Bloomfield úr.
Több szó nem hangzott el, és én örültem, hogy tanítványaimmal kikerülhetek a szobából; soha életemben nem szégyenkeztem és nem éreztem még ilyen kellemetlenül magam valami miatt, amiben nem én voltam a hibás.
Délután tanultunk, majd újra kimentünk sétálni; a tanulószobában megteáztunk, felöltöztettem Mary Annt a desszerthez, majd, amikor bátyjával együtt lement az ebédlõbe, megragadtam az alkalmat, hogy levelet írjak szeretteimnek; a gyerekek azonban nagyon hamar visszajöttek, még a feléig sem jutottam vele.
Hét órakor le kellett fektetnem Mary Annt; nyolcig Tommal játszottam, akkor õ is lefeküdt; befejeztem a levelet, és kicsomagoltam a ruháimat, mert erre eddig nem jutott idõm, s végül én is lefeküdtem.
Napjaim azonban korántsem alakultak mindig ilyen kedvezõen.
Oktatói és felügyelõi munkám ahelyett, hogy könnyebb lett volna, amint tanítványaimmal jobban összeismerkedtem, csak még fáradságosabbá vált, amint a jellemük jobban kibontakozott.
A "nevelõnõ" szó, úgy látszott, semmiképp sem lesz alkalmazható rám: neveltjeimbe annyi engedelmesség sem szorult, mint egy vad, betöretlen csikóba.
Az apjuk ingerlékeny természetétõl való félelem és a rettegés a büntetéstõl, amelyet mindig kimért rájuk, ha megharagították, annyit elért, hogy a jelenlétében fékezték magukat.
A lányok tartottak valamicskét anyjuk haragjától is; a fiút pedig ajándékok kilátásba helyezésével idõnként rábírta az engedelmességre; én azonban nem tudtam ajándékokkal megvesztegetni; ami pedig a büntetést illeti, értésemre adatott, hogy azt a szülõk kizárólagos joguknak tekintik; ennek ellenére elvárták tõlem, hogy kordában tartsam tanítványaimat.
Más gyermekek viselkedését megszabta volna a haragtól való félelem és a dicséretre való sóvárgás; õrájuk azonban egyik sem volt hatással.
Tom úrfi nem érte be azzal, hogy nem tudok uralkodni rajta, hanem egyenesen õ akart uralkodni nemcsak húgain, de nevelõnõjén is, s ebbeli szándékát kézzel-lábbal egyaránt kifejezésre juttatta; mivel pedig korához képest nagyra nõtt, erõs fiú volt, ez nem kis gondot okozott nekem.
Néhány csattanós pofon persze kijózaníthatta volna ilyen alkalmakkor; mivel azonban kétségkívül megtódítva adta volna elõ anyjának a történteket, s anyja kétségkívül hitt volna neki, hisz rendíthetetlenül bízott a fiú õszinteségében - noha, mint hamarosan rájöttem, Tom e téren sem volt feddhetetlen -, úgy döntöttem, hogy még önvédelembõl sem ütöm meg; legzabolátlanabb pillanataiban is csak letepertem s kezét-lábát lefogtam, míg jobb belátásra nem tért.
De nemcsak az volt nehéz, hogy megakadályozzam annak elkövetésében, ami tilos, hanem az is, hogy rábírjam annak végrehajtására, ami kívánatos.
Gyakran kerekperec kijelentette, hogy nem hajlandó tanulni, nem hajlandó felmondani a leckét, de még a könyvébe belenézni sem hajlandó.
A nyírfavesszõ ilyenkor is jót tett volna neki; de mivel hatalmam korlátozva volt, csak a rendelkezésemre álló eszközöket használhattam.
Mivel a tanulásnak és a játéknak nem voltak kijelölt órái, rendszerint feladatot adtam tanítványaimnak, olyat, amelyet mérsékelt figyelemmel is rövid idõn belül meg lehet oldani; s amíg ezt meg nem oldották, lehettem akármilyen fáradt, s lehettek õk akármilyen megátalkodottak, a szülõi beavatkozáson kívül semmi sem bírt rá, hogy kieresszem õket a tanulószobából; még akkor sem, ha a székemmel az ajtó elé kellett ülnöm, hogy benn tartsam õket.
Más fegyverem nem volt, mint a türelem, a határozottság és a kitartás; elhatároztam, hogy ezeket a lehetõ legügyesebben forgatom, s minden egyes fenyegetésemet és ígéretemet szigorúan beváltom; tehát vigyáznom kell, hogy fenyegetéseim és ígéreteim mindig reálisak, beválthatók legyenek.
Továbbá õrizkedtem attól, hogy rosszkedvem és haragom fölöslegesen és értelmetlenül kitörjön: ha tûrhetõen viselkednek, én is olyan kedves leszek, amilyen csak tudok, így majd megfelelõképpen különbséget tudnak tenni jó és rossz magaviselet között; ha veszekednem, vitatkoznom kell velük, a legegyszerûbb és leghatásosabb szavakat fogom használni.
Ha megrovom õket, vagy nem teljesítem kívánságukat egy súlyos hiba elkövetése után, azt inkább szomorúan, mintsem haraggal teszem: zsoltáraikat és imáikat minél egyszerûbben és érthetõbben fogalmazom meg; amikor lefekvés elõtt bûnbocsánatért imádkoznak, emlékeztetni fogom õket az aznap elkövetett bûnökre, komolyan, de kedvesen, nehogy az ellenállás szellemét felébresszem; aki rossz volt, annak penitenciazsoltárokat kell elmondania; aki viszonylag jó volt, annak vidámabbakat; a tudást pedig, amennyire lehet, szórakoztató elõadások formájában csöpögtetem a fejükbe - látszólag nem egyéb céllal, mint hogy mulattassam õket.
Ezek az eszközök, reméltem, idõvel a gyermekek épülését is elõsegítik, és szüleik helyeslését is kivívják; otthon hagyott szeretteimet pedig meggyõzik arról, hogy sem a tehetség, sem a rátermettség nem hiányzik belõlem.
Tudtam, hogy a nehézségek, amelyekkel szembe kell néznem, nagyok; de azt is tudtam (vagy legalábbis hittem), hogy a rendíthetetlen türelem és kitartás legyõzheti õket; minden reggel és minden este kértem az Urat, hogy legyen ebben a segítségemre.
De vagy a gyerekek voltak javíthatatlanok, vagy a szülõk ostobák, vagy az én nézeteim tévesek vagy megvalósíthatatlanok - mindenesetre legjobb szándékaim és legnagyobb erõfeszítéseim sem eredményeztek egyebet, csak annyit, hogy a gyerekek tovább rosszalkodtak, a szülõk elégedetlenkedtek, én pedig gyötrõdtem.
Az oktatás feladata nemcsak az agyamat, de a testemet is próbára tette.
Szaladgálnom kellett tanítványaim után, oda kellett vonszolnom õket az asztalhoz, s gyakran erõszakkal kellett ott tartanom õket, amíg a leckét meg nem csinálták.
Tomot gyakran a sarokba állítottam, odaültem eléje egy székbe, kezemben a könyvvel, amelybõl fel kellett mondania vagy olvasnia ahhoz, hogy szabadon eresszem.
Ahhoz nem volt elég erõs, hogy a széket is és engem is hátralökjön, így hát összevissza tekergett és különféle fintorokat vágott - ezt a pártatlan szemlélõ bizonyára rendkívül mókásnak találta volna, de én nem; hangosan kiabált és nyafogott, amivel, gondolom, a sírást akarta helyettesíteni, csakhogy könnyeket már nem tudott kipréselni a szemébõl.
Tudtam, csak azért csinálja, hogy bosszantson; ezért, bármennyire reszkettem is belül az idegességtõl és a türelmetlenségtõl, hõsiesen elfojtottam haragomat, és látszólag közömbösen ültem a széken, várva, hogy Tom megunja és abbahagyja a bohóckodást, és szaladgálhasson a kertben, amennyiben hajlandó lesz végre felmondani vagy elolvasni azt a néhány szót, amit kijelöltem a számára.
Néha úgy döntött, hogy csúnyán fog írni; tartanom kellett a kezét, nehogy telipacázza és elcsúfítsa a papirost.
Gyakran megfenyegettem, hogy ha nem csinálja szépen, még egy sort leíratok vele; ilyenkor kerekperec megtagadta az újabb sor leírását; s hogy szavamnak álljak, végül kénytelen voltam rászorítani ujjait a tollra, és ide-oda húzogatni a kezét, míg a sort makacskodása ellenére is be nem fejezte valahogy.
Ennek ellenére nem Tom volt a legkezelhetetlenebb tanítványom; nagyörömömre néha volt annyi esze, hogy belássa: okosabb, ha megcsinálja a leckéjét, s aztán mehet ki szórakozni, míg a húgaival mi is nem csatlakozunk hozzá; ez azonban gyakran elmaradt, mert Mary Ann nemigen szokta követni bátyja példáját: õ legjobban a padlón szeretett fetrengeni; lehuppant, akár egy zsák liszt, s amikor nagy nehezen felrángattam, egyik karommal tartanom kellett, másik kezemben pedig a könyvet fognom, hogy olvassa.
Amikor a nagy, hatéves lány súlyától az egyik karom már elzsibbadt, átvettem a másikba; ha már mindegyiket kifárasztotta a teher, becipeltem Mary Annt valamelyik sarokba, és közöltem vele: kijöhet, de csak akkor, ha hajlandó lesz a lábát használni és talpra állni; rendszerint azonban szívesebben hevert ott uzsonnáig vagy vacsoráig, amikor - mivel ezektõl nem foszthattam meg - így is, úgy is kiszabadult, és kerek, vörös képén diadalmas vigyorral csakazértis négykézláb mászott elõ.
Néha kereken megtagadta, hogy egyik vagy másik szót a leckéjében kiejtse; most, visszatekintve, már sajnálom, hogy annyi fölösleges munkát fektettem önfejûsége megtörésébe.
Ha mint jelentéktelen semmiség fölött elsiklok fölötte, jobb lett volna mindkettõnknek; én azonban kötelességemnek tekintettem, hogy csírájában fojtsam el azt a rossz hajlamot; kötelességem is lett volna, ha végre tudtam volna hajtani; ha hatalmam nincs oly nagyon korlátozva, engedelmességre tudtam volna szorítani; így azonban csak az erõnket mértük össze újra és újra, s ebbõl rendszerint õ került ki gyõztesen; minden egyes gyõzelme pedig újabb próbatételre buzdította.
Hiába érveltem, hízelegtem, könyörögtem, fenyegetõztem, hiába szidtam; hiába nem eresztettem ki játszani, vagy ha muszáj volt kieresztenem, hiába nem voltam hajlandó játszani vele vagy kedvesen szólni hozzá; hiába fejtettem ki neki, hogy milyen elõnyökkel járna, ha engedelmeskedne, s akkor szeretnék és jól bánnának vele, s hogy milyen hátrányos lesz rá nézve, ha megátalkodottan tovább rosszalkodik.
Ha megkért valamire, általában így feleltem: - Szívesen, Mary Ann, ha elõbb kiejted azt a szót.
Ugyan, ejtsd már ki, legyél túl rajta!
- Nem.
- Ez esetben semmit sem tehetek érted.
Amikor én ilyen korú voltam vagy még kisebb, a törõdéshiánya és a kegyvesztettség a legszörnyûbb büntetésnek tûnt a szememben; rá azonban semmi hatást nem gyakorolt.
Néha végsõ elkeseredésemben vadul megráztam, vagy meghúztam a hosszú haját, vagy a sarokba állítottam; ilyenkor hangos, éles visítozással büntetett meg, amely olyan volt, mintha késsel hasogatnák a fejemet.
Tudta, hogy ki nem állhatom az ilyesmit, amikor tehát kedvére kivisítozta magát, bosszúszomjas elégedettséggel az arcomba nézett és kijelentette: - Tessék!
Most megkapta!
- Aztán tovább visított, amíg csak be nem kellett fognom a fülemet.
Bloomfieldné gyakran megjelent odafenn e rémes ordibálásra, és ilyenkor megkérdezte, mi a baj.
- Mary Ann nagyon csúnyán viselkedik, asszonyom.
- De hát mi ez a szörnyûséges ordibálás?
- Mérgében visítozik.
- Ilyen hátborzongató hangokat még sohasem hallottam.
Mintha gyilkolná ezt a gyereket.
Miért nincs odakinn a bátyjával?
- Mert nem akarja befejezni a leckéjét.
- Mary Ann legyen jó kislány, és csinálja meg a leckéjét - mondta Bloomfieldné színtelen hangon, a gyerek felé fordulva.
- És remélem, hogy soha többé nem kell ilyen rémséges hangokat hallanom!
Hideg, kõkemény tekintetét rám vetve - ezt a pillantást nem lehetett félreérteni - becsukta az ajtót és lement.
Néha megpróbáltam túljárni a makacs kis teremtés eszén, s amikor éppen másra gondolt, csak úgy mellesleg megkérdeztem tõle azt a bizonyos szót; elõfordult, hogy már-már ki is ejtette, de aztán észbe kapott, és elégedetten rám nézett, mint aki azt mondja: "Na látod, okosabb vagyok én nálad; engem nem csapsz be!"
Máskor úgy tettem, mintha elfeledkeztem volna a dologról; estig beszélgettem, játszadoztam vele, majd lefektettem; s amint ott feküdt mosolyogva, búcsúzáskor fölé hajoltam, s vidáman és kedvesen így szóltam hozzá:
- No, mondd ki azt a szót, Mary Ann, mielõtt az éjszakai puszit megkapod; látod, most jó kislány vagy, biztosan ki fogod mondani.
- Nem mondom.
- Akkor nem adhatok neked puszit.
- Nem is kell.
Hiába mutattam, hogy milyen szomorú vagyok; hiába vártam az ágya mellett a bûnbánat valami jelére; tényleg "nem kellett" neki, így aztán magára hagytam a sötétben, csodálkozva érzéketlen makacsságának ezen az újabb tanújelén.
Én gyerekkoromban el sem tudtam képzelni szörnyûbb büntetést annál, hogy anyám nem hajlandó megcsókolni elalvás elõtt; már a gondolata is iszonyú volt.
Szerencsére a gondolatnál tovább e téren soha nem jutottam, mert egyszer sem követtem el olyan bûnt, amely ezt vonta volna maga után; de emlékszem, hogy nõvérem egy ízben méltónak találtatott erre a büntetésre; hogy õ mit érzett, azt nem tudom; de hogy én mit szenvedtem miatta, azt nem fogom egyhamar elfelejteni.
Volt még egy bosszantó tulajdonsága Mary Ann-nek: szeretett be-beszaladnia gyerekszobába és eljátszadozni kishúgaival és a dajkával.
Ez elég természetes dolog, de mivel anyja kifejezetten az ellenkezõjét kívánta, én természetesen megtiltottam neki, amivel csak azt értem el, hogy még jobban odaszokott, s minél jobban igyekeztem ráerõltetni akaratomat, annál gyakrabban surrant be és annál tovább maradt ott. Bloomfieldnénak természetesen nem tetszett a dolog, és természetesen engem okolt érte.
Másik ilyen megpróbáltatás volt számomra a reggeli öltözködés: Mary Ann hol mosakodni nem akart, hol felöltözni, hacsak nem azt a ruhát adom rá, amirõl tudtam, hogy az anyja nem szereti; hol pedig visítva elszaladt, amikor a hajához akartam nyúlni.
Ezért aztán, amikor sok nyûglõdés után végre sikerült levinnem, a többiek a reggelinek többnyire már a közepén tartottak. Ilyenkor persze mindig kijárt nekem a sötét tekintet "mamától", egy csípõs megjegyzés pedig "papától", az utóbbit ugyanis kevés dolog bosszantotta jobban, mint a késedelmes megjelenés az étkezésnél.
Az apróbb bosszúságok közé tartozott az is, hogy Bloomfieldnét sohasem sikerült kielégítenem leánya öltözékével; a gyermek hajára pedig többnyire "ránézni is rossz volt". Néha élõ szemrehányásként magára vállalta a fésülés és befonás feladatát, majd keserûen panaszkodott, hogy ez mennyi fáradságába került.
Reméltem, hogy a kicsi Fanny, ha beléphet majd a tanulószobába, szelídebb és engedelmesebb lesz; néhány nap, illetve néhány óra is elég volt azonban, hogy ez a remény füstbe menjen; szeszélyes, kezelhetetlen kis teremtésnek bizonyult, már ilyen fiatalon sem állt tõle távol a csalás és a hazudozás, és ijesztõ gyakorisággal alkalmazta két kedvenc támadó- és védekezõ fegyverét: akire megharagudott, annak az arcába köpött, ha pedig oktalan kívánságait nem teljesítették, bömbölt, akár a bikaborjú.
Mivel szülei jelenlétében rendszerint csöndesen viselkedett, s mivel ezért õk rendkívül szelíd teremtésnek tartották, hazugságait is mindig készséggel elhitték, gyakori bömbölése nyomán pedig arra gyanakodtak, hogy keményen és szívtelenül bánok vele; amikor végül rossz természetére még az õ elfogult szemük elõtt is fény derült, úgy éreztem, hogy ezt is az én rovásomra írják.
- Milyen csúnyán viselkedik mostanában Fanny! - mondta Bloomfieldné élete párjának.
- Maga nem vette észre, drágám, hogy megváltozott, amióta a tanulószobába átkerült?
Nemsokára ugyanolyan rossz gyerek lesz, mint a másik kettõ; márpedig õk, sajnos, azt kell mondanom, nagyon elkanászodtak az utóbbi idõben.
- Helyesen mondja - hangzott a válasz.
- Magam is gyakran így vélem.
Azt hittem, ha nevelõnõt fogadunk melléjük, az a hasznukra válik; ehelyett azonban egyre rosszabbak lesznek; hogy a tanulásban hogy haladnak, azt nem tudom; de a szokásaikban kétségkívül semmi javulás nem mutatkozik, sõt napról napra durvábbak, piszkosabbak és rendetlenebbek lesznek.
Tudtam, hogy mindez ellenem irányul; az ilyen alattomos szurkálódás jobban bántott, mintha nyíltan megvádoltak volna; az utóbbi ellen ugyanis védekezhettem volna; így azonban bölcsebbnek véltem, ha elfojtom neheztelésemet, és kitartóan tovább próbálkozom legjobb tudásom szerint; mert akármennyire kibírhatatlan volt a helyzetem, az állást nem akartam elveszteni.
Ha szilárd kitartással, becsületesen folytatom a harcot, gondoltam, idõvel a gyermekek is csak emberibbé válnak: hónapról hónapra, ha nem sokkal is, de okosabbak, tehát kezelhetõbbek lesznek; hiszen ha egy tízéves gyerek is ilyen vad és zabolátlan lenne, mint ezek most, hat-hét évesen, azt már szinte õrültnek kéne nyilvánítani.
Azzal hízelegtem magamnak, hogy szüleimnek és nõvéremnek használok vele, ha megmaradok állásomban; mert bármennyire kevés volt a fizetésem, gondos beosztással valamennyit félre tudtam tenni, s reméltem, hogy elfogadják majd tõlem.
Meg aztán a magam jószántából jöttem erre a helyre; magamnak köszönhetem ezeket a megpróbáltatásokat, tehát el is kell viselnem õket; és egyáltalán: nem bántam meg, amit tettem.
Meg akartam mutatni szeretteimnek, hogy még ilyen körülmények között is alkalmas vagyok e feladatra, és tisztességgel végigcsinálom, amibe belekezdtem; ha megalázónak éreztem a csendes belenyugvást, vagy elviselhetetlennek az örökös munkát, otthonom felé fordultam, és azt mondtam magamban:
Ha összetörtek, sem gyõznek le engem:
Velük nem gondolok én, csak veled.
Karácsonykor engedélyt kaptam, hogy hazalátogassak, de szabadságom mindössze két hétre szólt; ugyanis, mondta Bloomfieldné, "csak nemrég jött el hazulról, ezért arra gondoltam, nem kíván hosszabb ott-tartózkodást".
Nem ábrándítottam ki; mit tudta õ, milyen hosszú, milyen fárasztó volt számomra ez a tizennégy heti távollét; milyen nagyon vágytam már a szabadságra s mekkorát csalódtam megkurtításán!
Õt azonban nem hibáztathattam; sosem beszéltem neki az érzéseimrõl, magától pedig nem találhatta ki õket; s mivel nem teljes félévet töltöttem a házában, nem járt nekem teljes szabadság.
Negyedik fejezet - A NAGYMAMA
Megkímélem olvasóimat a beszámolótól, hogy milyen örömmel mentem haza, milyen boldog voltam otthon - e rövid idõ alatt, amelyet pihenéssel, igazi szabadságban tölthettem el e drága, ismerõs helyen, szeretõ és szeretett hozzátartozók között -, és milyen szomorúan búcsúztam el tõlük újabb hosszú idõre.
Mindazonáltal fáradhatatlan energiával tértem vissza munkámhoz – ilyen kimerítõ feladatot pedig nem tud elképzelni az, aki még sohasem érezte, milyen keserves dolog szeszélyes, rossz természetû, engedetlen gyerekeket nevelni és irányítani, olyan gyerekeket, akiket a legnagyobb erõfeszítéssel sem lehet a kötelesség útjára téríteni; s ugyanakkor viselkedésükért felelõsséggel tartozni egy felsõbb hatalomnak, aki olyasmit követel meg, amit nem lehet elérni a szülõ nagyobb tekintélyének igénybevétele nélkül, mely tekintély alkalmazását azonban a szülõ, akár lustaságból, akár mert nem akar népszerûtlenné válni gyermekei elõtt, kereken visszautasítja.
Gyötrelmesebb helyzetet el sem tudok képzelni annál, mint amikor hiába vágyik az ember sikerre, hiába fáradozik, hogy kötelességét lelkiismeretesen teljesítse, erõfeszítése kudarcot vall az alárendeltek miatt, s igazságtalan elbírálásban részesül, félreértetik a kenyéradó részérõl.
A felét sem soroltam fel tanítványaim rossz tulajdonságainak, sem a fáradságos munkámmal járó gondoknak, nehogy az olvasó türelmét próbára tegyem; meglehet, ez már amúgy is megtörtént: ám az utolsó lapokat nem annyira a szórakoztatás, mint inkább az okulás végett róttam tele: akit nem érdekelnek az efféle dolgok, nyilván átugrotta õket, magában talán elátkozva a szerzõ szószátyár természetét; ha azonban akadt csak egy szülõ, aki hasznos javaslatot, vagy egy szerencsétlen nevelõnõ, aki némi tanulságot merített belõlük, fáradozásom elnyerte jutalmát.
Hogy a zûrzavart elkerüljem, egyenként mutattam be tanítványaimat; így azonban nem adtam megfelelõ képet arról, hogy mit jelentett az, amikor mindhármukkal egy idõben kellett küszködnöm; amikor - oly gyakran - mindhárman elhatározták, hogy "rosszak lesznek, megkínozzák Grey kisasszonyt, és jól felhergelik".
Néha ilyen alkalmakkor hirtelen eszembe jutott: "Ha õk látnának most..." - szeretteimre gondolva, természetesen; az, hogy mennyire sajnálnának, magamat is önsajnálatra késztetett - olyannyira, hogy a könnyeimet alig tudtam visszatartani: de visszatartottam õket, míg kis kínzóim le nem mentek a desszerthez vagy le nem feküdtek (mindössze ezek voltak menekülési kilátásaim), ilyenkor aztán, a boldog magányban megengedtem magamnak azt a fényûzést, hogy könnyáradatban törjek ki.
De ezt is ritkán tettem, mert sokkal több volt a dolgom és sokkal értékesebbek voltak a szabad percek, hogysem meddõ siránkozásra fecséreljem õket.
Különösen jól emlékszem egy zord, havas délutánra, nem sokkal a visszaérkezésem után, januárban; a gyerekek feljöttek a vacsorától, és ordítva közölték velem, hogy most pedig "rosszalkodni" fognak; elhatározásukat be is tartották, noha rekedtre kiabáltam magam velük, minden nyakizmom sajgott, de hiába, nem tudtam józanságra bírni õket.
Tomot beszorítottam a sarokba, és megmondtam neki: addig ki nem jöhet onnan, míg a leckét meg nem csinálja.
Közben Fanny felkapta a kézimunkaszatyromat és beletúrt - sõt bele is köpködött.
Rászóltam, hogy tegye le, de persze hiába.
- Égesd el, Fanny! - kiáltotta Tom, és ennek a parancsnak Fanny természetesen boldogan engedelmeskedett.
Felugrottam, hogy kikapjam a szatyrot a tûzbõl, s eközben Tom az ajtóhoz szaladt.
- Mary Ann, dobd ki az ablakon az íróládáját! - kiáltotta; és kedves íróládám, benne leveleimmel és papírjaimmal, kevéske pénzemmel és minden értékemmel már-már kirepült a második emeleti ablakból.
Rohantam, hogy megmentsem.
Közben Tom leszaladt a lépcsõn, Fanny követte.
Ládámat megmentve utánuk eredtem, Mary Ann a nyomomban.
Mindhárman megszöktek elõlem, kiszaladtak a kertbe, és nagy élvezettel visongva hemperegni kezdtek a hóban.
Mit tegyek?
Ha utánuk megyek, valószínûleg egyet sem tudok elcsípni, s csak még messzebb ûzöm õket a háztól; ha nem megyek utánuk, hogyan hozom õket vissza?
És mit gondolnak majd rólam a szülõk, látva kalap, kesztyû és csizma nélkül hancúrozó gyermekeiket a mély, puha hóban?
Miközben ott álltam tanácstalanul az ajtóban, szigorú tekintettel és dühös szavakkal próbálva engedelmességre bírni õket, egyszer csak éles, kellemetlen hangot hallottam a hátam mögött: - Grey kisasszony!
Nem hiszek a szememnek!
Hogy képzeli ezt, az ördögbe is?
- Nem tudom beparancsolni õket, uram - feleltem hátrafordulva, és megláttam Bloomfield urat: a haja szinte égnek állt, fakókék szeme majdhogy ki nem ugrott üregébõl.
- Én pedig ragaszkodom hozzá, hogy azonnal bejöjjenek! – kiáltotta közelebb lépve, és valósággal fuldoklott mérgében.
- Akkor önnek kell rájuk szólnia, uram, mert énrám nem hallgatnak -feleltem hátralépve.
- Befelé, mocskos kölkek! Befelé, vagy elõveszem az ostort! – ordította az úr, és a gyerekek azonnal engedelmeskedtek.
- Na látja! Az elsõ szóra bejönnek.
- Igen, ha ön parancsol rájuk.
- Nagyon különös, hogy ön, akinek a gondjaira vannak bízva, egyáltalán nem tud parancsolni nekik!
Na tessék! Fölrobogtak a havas cipõjükkel!
Menjen utánuk, és hozza õket rendbe, az isten szerelmére!
Az úr anyja akkor éppen ott vendégeskedett a házban; ahogy felmentem és elhaladtam a nappali elõtt, hallottam, amint az öreg hölgy kijelenti menyének (csak a hangsúlyosabb szavakat tudtam elkapni):
- Jóságos Isten!... Ilyet még életemben nem... Halálra fognak fagyni...
Gondolod, kedvesem, hogy ez a személy megfelelõ?
Én mondom...
Többet nem hallottam; de ennyi is elég volt.
Idõsb Bloomfieldné nagyon figyelmes és udvarias volt velem; mostanáig kedves, jólelkû, beszédes öreg hölgynek tartottam.
Gyakran odajött hozzám egy kis bizalmas beszélgetésre; bólogatott vagy a fejét rázta, gesztikulált, a szeme forgott: bizonyos öreg hölgyeknek ez sajátja, noha ennyire eltúlozva még sohasem láttam ezeket a modorosságokat.
Együtt érzett velem a gyerekekkel kapcsolatos gondjaimban, s félmondatokban, bólogatással és hunyorgatással sûrûn tarkítva néha azt is értésemre adta, mennyire helyteleníti anyjuk magatartását, hogy tudniillik ennyire megköti a kezemet, s nem hajlandó támogatni engem tekintélyével.
A helytelenítés ilyen módon való kinyilvánítása nem volt kedvemre, rendszerint nem is reagáltam rá, s a kimondott szavakon kívül egyebet nem voltam hajlandó kiérteni belõle; magam mindenesetre burkoltan is csak annyit ismertem el, hogy ha a dolgok másképp állnának, feladatom könnyebb volna, s tanítványaimat szerencsésebben nevelhetném; most azonban rájöttem, hogy kétszeresen is óvatosnak kell lennem.
Eddig, noha tisztán láttam az öreg hölgy hibáit (ilyen volt többek közt a maga tökéletességébe vetett rendíthetetlen hite), szívesen találtam rájuk mentséget, s inkább nyilvánvaló erényeit vettem figyelembe, sõt képzeletben további jó tulajdonságokkal is felruháztam.
A kedvesség, amelyben oly hosszú idõn át részem volt, mostanában annyira hiányzott, hogy szívesen vettem a legapróbb töredékét is.
Nem csoda hát, hogy megkedveltem az öreg hölgyet, mindig örömmel fogadtam érkezését, és bánkódtam, ha eltávozott.
De most, amikor szerencsémre vagy balszerencsémre ezt a néhány szót meghallottam, kénytelen voltam gyökeresen megváltoztatni a róla kialakult véleményemet: álszentnek, hazugnak, hízelkedõ spionnak kellett immár tartanom.
Természetesen az állt volna érdekemben, hogy továbbra is vidám mosollyal és tiszteletteljes barátsággal fogadjam, de erre képtelen voltam; érzelmeimmel együtt a viselkedésem is megváltozott, olyan hûvös és félénk lettem a társaságában, hogy ezt még neki is észre kellett vennie.
Észrevette s erre aztán az õ viselkedése is megváltozott: a barátságos bólintást merev meghajlással helyettesítette, a kedves mosolyt rémítõ arckifejezéssel; elapaszthatatlan szóáradata attól fogva nem nekem szólt, csakis "az ennivaló kisfiúnak és kislányoknak", és most még jobban hízelgett nekik, még jobban elkényeztette õket, mint az anyjuk.
Megvallom, megijesztett ez a változás: féltem haragjának következményeitõl, és még azzal is megpróbálkoztam, hogy visszanyerjem, amit elvesztettem - méghozzá több sikerrel, mint gondoltam volna.
Egyszer, merõ udvariasságból, a köhögése iránt érdeklõdtem; hosszú képén mosoly ömlött el, és részletesen beszámolt róla meg egyéb betegségeirõl is, majd pedig patetikus, szónokias hanghordozással (amelyet írásban visszaadni lehetetlenség) ecsetelte az õ jámbor belenyugvását.
- Egy orvosság van ezekre, drágám, ez pedig a belenyugvás - (felvetette a fejét) -, a belenyugvás az Ég akaratába!
- (Kezét és szemét az ég felé emelte.)
- Ez mindig átsegített minden bajomon, és ezután is át fog - (sûrû bólogatás).
- Ezt persze nem mindenki mondhatja el magáról - (fejrázás) -, de én a jámbor emberek közé tartozom, Grey kisasszony! - (Szilaj bólintás, fõvetés.)
- Hála legyen az Égnek, mindig is jámbor ember voltam - (újabb bólintás) -, és erre büszke vagyok!
- Vadul összekulcsolta a kezét, és megrázta a fejét.
Majd, miután több passzust idézett tévesen vagy oda nem illõ módon a Bibliából, s több vallásos felkiáltás is elhagyta ajkát - amelyeket idézni sem merek, olyan nevetségesen és mesterkélten hangzottak az õ szájából -, visszavonult; jókedvûen kapkodta hatalmas fejét - elégedett volt magával -, én pedig arra a következtetésre jutottam, hogy talán mégis inkább szánalomra méltó, mintsem gonosz.
A következõ alkalommal, amikor ellátogatott a Wellwood-házba, odáig mentem, hogy megjegyeztem: örülök, hogy ilyen jó színben látom.
A hatás varázslatos volt: merõ udvariasságnak szánt szavaimat hízelgõ bóknak vette, arca felragyogott, és attól a pillanattól kezdve olyan kedvesen viselkedett velem, hogy jobbat nem is kívánhattam volna - legalábbis a felszínen.
A gyerekektõl, no meg saját tapasztalatomból most már tudtam; hogy szívélyes barátságát könnyen elnyerhetem, ha minden adandó alkalommal elejtek egy-egy bókot; ez azonban ellenkezett elveimmel, úgyhogy a szeszélyes öreg hölgy hamarosan újra megvonta tõlem jóindulatát, és azt hiszem, titokban sokat ártott nekem.
Menyét nem nagyon hangolhatta ellenem, ugyanis kölcsönösen nem szívelték egymást - ez az öreg hölgy részérõl alattomos rágalmazásban és becsmérlésben nyilvánult meg, menye részérõl pedig fagyosan formális viselkedésben; ezt a jégbõl emelt falat az idõsebbik hölgynek semminõ hízelkedése nem tudta felolvasztani.
Fiával már több sikere volt: az szívesen meghallgatta, feltéve, ha ingerlékeny természetét sikerült lecsillapítania s nem még jobban felhergelnie; okom van azt hinni, hogy sikerült a fiát, aki már eddig sem nézett jó szemmel, még jobban ellenem hangolnia.
Nyilván azt mondta neki, hogy gyalázatosan elhanyagolom a gyermekeket, és a felesége sem törõdik velük kellõképpen; tehát neki, Bloomfield úrnak kell ügyelnie rájuk, különben végleg tönkremennek.
Ekképp felbiztatva Bloomfield úr gyakran idõt szakított rá, hogy figyelje õket az ablakból játszadozás közben; néha pedig utánuk ment vagy hirtelen elõbukkant, amint a gyerekek éppen a tiltott kútnál pancsoltak, vagy a kocsissal beszélgettek az istállóban, vagy a hátsó udvar mocskában tapicskoltak - én pedig kimerülten álltam mellettük, miután minden energiámat elpocsékoltam arra, hogy jobb belátásra bírjam õket.
Gyakran váratlanul benézett a tanulószobába, miközben a gyerekek étkeztek, és magukra vagy az asztalra lötyögtették a tejet, egymás bögréjébe dugdosták az ujjukat, vagy az adagjukon marakodtak, akár a tigriskölykök.
Ha ilyenkor éppen hallgattam, bûnrészesnek kiáltott ki illetlen viselkedésükben; ha (és többnyire ez volt a helyzet) emelt hangon próbáltam rendet teremteni, kijelentette, hogy szükségtelen erõszakot alkalmaznom, mert csak rossz példát mutatok a lányoknak durvaságból és csúnya beszédbõl.
Eszembe jut egy tavaszi délután, amikor az esõ miatt nem mehettek ki játszani; valami csoda folytán mindannyian megcsinálták a leckéjüket, és mégsem rohantak le szüleiket bosszantani - ez a szokásuk ugyanis nagyon idegesített, de esõs napokon szinte lehetetlenség volt megakadályoznom, odalenn tudniillik mindig találtak valami szórakoztató újdonságot, különösen ha vendégek tartózkodtak a házban; anyjuk, noha ilyenkor megparancsolta, hogy tartsam õket a tanulószobában, sohasem rótta meg s nem is küldte vissza õket.
Aznap azonban, úgy tûnt, beérik a tanulószobával, s ami még csodálatosabb, egymás közt játszadoztak, s nem engem nyaggattak, hogy szórakoztassam õket - és ráadásul nem is kaptak hajba.
Különös foglalatosságot találtak maguknak: a padlón guggoltak az ablaknál, törött játékok és madártojások fölött - szerencsére a tojásoknak már csak a héja volt meg.
Miért, miért nem, azon buzgólkodtak, hogy a tojáshéjakat porrá törjék; nem értettem ugyan a dolgot, de amíg csendesek és jók voltak, nem akartam beavatkozni; szokatlan békességben üldögélhettem tehát a tûz mellett, s éppen egy ruhát fejeztem be Mary Ann babája számára; utána levelet szándékoztam írni anyámnak.
Egyszer csak kinyílt az ajtó, és Bloomfield úr kese feje jelent meg a résben.
- Nagyon csöndesek vagytok!
Mit csináltok? - kérdezte.
"Ma semmit, hál' istennek", gondoltam magamban, Bloomfield úr azonban más véleményen volt.
Közelebb nyomult az ablakhoz, s látva, hogy mivel foglalatoskodnak a gyerekek, felkiáltott: - Hát ez meg mi az ördög?
- Tojáshéjat törünk, papa! - kiáltott Tom.
- Hogy merészeltek ilyen rendetlenséget csinálni, kis csibészek?!
Nem látjátok, hogy összemocskolódott a szõnyeg?
- Közönséges barna gyapjúszõnyeg volt.
- Grey kisasszony, tudta maga, hogy mit mûvelnek?
- Igen, uram.
- Tudta?
- Igen.
- Szóval tudta!
És csak ült ott, és szó nélkül tûrte!
- Úgy gondoltam, ezzel még nem csinálnak semmi rosszat.
- Semmi rosszat!
Ide nézzen!
Nézze ezt a szõnyeget... látott már ilyet tisztességes keresztény házban?
Ez a szoba olyan, akár a disznóól... nem csoda, hogy a tanítványai kész malacok!... Nem csoda... Ó!
Ez még az én türelmemet is próbára teszi! - Azzal elrohant, és úgy bevágta maga mögött az ajtót, hogy a gyerekek felnevettek.
- De az enyémet is - motyogtam felállva, s a piszkavasat felkapva, szokatlan hévvel és erõvel beledöftem a hamuba; ekképpen, a tûz felélesztésének örvén, vezettem le haragomat.
Ezután Bloomfield úr örökösen ellenõrizte, hogy rendben van-e a tanulószoba; s mivel a gyerekek mindig teliszórták a padlót valami szeméttel: törött játékokkal, botokkal, kövekkel, gizgazzal, falevelekkel - nem tudtam ugyanis megakadályozni, hogy ezeket behurcolják, rávenni sem tudtam õket, hogy felszedjék, a cselédek pedig kereken megtagadták, hogy "kitakarítsanak utánuk" -, becses szabadidõm jó részét a térdemen kellett töltenem, hogy rendet rakjak.
Egyszer azt mondtam nekik, hogy addig hozzá sem nyúlhatnak a vacsorához, amíg mindent fel nem szedtek a szõnyegrõl; Fanny akkor kezdhet vacsorázni, ha bizonyos mennyiséget összegyûjtött, Mary Ann akkor, ha kétannyit, Tom pedig akkor, ha a maradékot.
A lányok furcsamód engedelmeskedtek; de Tom ettõl úgy dühbe gurult, hogy nekiugrott az asztalnak, és tejet, kenyeret, mindent lesöpört róla, megütötte húgait, kirugdosta a szenet a kannából, megpróbálta felborogatni az asztalt és a székeket, egyszóval mindenáron azon volt, hogy Augiász istállójává változtassa a szobát; én azonban lefogtam, elküldtem Mary Annt az anyjukért, és hiába rugdosott, püfölt, ordított és szidalmazott a fiú, nem eresztettem el, amíg Bloomfieldné meg nem jelent.
- Mi baja a fiammal? - kérdezte Bloomfieldné.
Amikor elmagyaráztam neki, mindössze annyit tett, hogy behívatta a cselédlányt, kitakaríttatott vele, és új vacsorát hozatott Bloomfield úrfinak.
- Na látja! - kiáltott fel diadalmasan, tele szájjal Tom.
- Na látja, Grey kisasszony!
Mégis kaptam vacsorát, pedig semmit se szedtem fel!
Az egyetlen ember a házban, aki valódi sajnálatot érzett irántam, a dajka volt, mert õ is ki volt téve hasonló szenvedéseknek, noha kisebb mértékben; neki nem kellett tanítania, és a gondjára bízottak viselkedéséért sem kellett felelnie.
- Jaj, Grey kisasszony - mondogatta -, mennyi baja van ezekkel a kölkekkel!
- Van bizony, Betty; de hát maga is tudja, milyen nehéz sor ez.
- De még mennyire hogy tudom!
Csak én nem rágom magam miattuk ennyire.
Meg aztán, tudja, néha pofon is csapom õket... a kisebbeknek is a fenekükre verek, ha rosszalkodnak... nem árt az nekik.
De el is vesztettem ezért az állásomat.
- Tényleg, Betty?
Hallottam, hogy el fog menni.
- Úgy bizony, lelkem.
Az asszonyság három hete felmondott.
Még karácsonykor beígérte, ha újra megütném õket; de hát nem tudtam visszatartani magamat.
Fogalmam sincs, maga hogy csinálja, mert Mary Ann kisasszony kétszer olyan rossz, mint a húgai!
Ötödik fejezet - A NAGYBÁCSI
Az öreg hölgyön kívül volt még egy tagja a családnak, aki rengetegbosszúságot okozott nekem látogatásai során - ez pedig "Robson bácsi" volt, Bloomfieldné fivére: magas, önelégült alak, sötét hajú és fakó képû, akár a nõvére, orra, mintha csak megvetné a földet, felfelé kunkorodott, apró szürke szemét többnyire félig lehunyta, s ettõl valódi ostobaság és a környezõ világ iránti affektált megvetés ült ki az arcára.
Erõs, tagbaszakadt ember volt, de a dereka valószínûtlenül karcsú; ez és természetellenesen merev tartása elárulta, hogy a nõi nemet mélységesen megvetõ, emelkedett szellemû Robson úr korántsem vetette meg a fûzõviselés divatját.
Engem többnyire figyelemre se méltatott; ha mégis, akkor olyan lekezelõ udvariatlansággal bánt velem, hogy már a kezdet kezdetén meggyõzõdhettem róla: Robson úr nem úriember; noha természetesen a viselkedése éppen az ellenkezõjét volt hivatva bizonyítani.
Mégsem ezért szegték kedvemet a látogatásai, hanem a gyerekekre tett hatása miatt - minden rossz hajlamukat a felszínre hozta, és percek alatt tönkretette, ami kis eredményt hónapok munkájával sikerült elérnem.
Fannyhoz és a kis Harriethez ritkán ereszkedett le; Mary Ann azonban a kedvence volt.
Állandóan bátorította szenvelgésre való hajlamát (amit én igyekeztem gyökerestül kiirtani belõle), dicsérte szép kis pofikáját és egész megjelenését, tápot adva ezzel a beképzeltségnek (holott én arra tanítottam Mary Annt, hogy mindezt csupán földi hívságnak tekintse, amelynél sokkal fontosabb lelkének és szellemének mûvelése); és sajnos, sohasem láttam még gyermeket, aki nála jobban kapott volna a hízelgésen.
Rossz tulajdonságaikon Robson úr csak nevetett, ha nem éppen dicsérte õket - az embereknek általában fogalmuk sincs róla, mennyi kárt okoznak azzal, hogy nevetnek a gyermekek hibáin és tréfát ûznek abból, amit igaz barátaik elõzõleg visszataszítónak tüntettek fel.
Noha nem volt iszákosnak mondható, Robson úr rengeteg bort megivott, és szívesen felhajtott egy-egy pohár hígított brandyt is.
Arra buzdította unokaöccsét, hogy utánozza ebben, mivel, úgymond, minél több bort és pálinkát meg tud inni és minél jobban szereti az italt, annál rettenthetetlenebb és férfiasabb jellem válik belõle, s annál jobban fölé emelkedik húgainak.
Bloomfield úr nem nagyon kifogásolta ezt, hisz kedvenc itala a hígított gin volt; tekintélyes mennyiséget szopogatott el belõle naponta - én a leginkább ennek tulajdonítottam fakó képét és nyûgös természetét.
Robson úr az alacsonyabb rendû teremtmények kínzására is bátorította Tomot, mind elméletben, mind gyakorlatban.
Mivel gyakran eljött a sógora birtokán rendezett agárversenyekre és vadászatokra, általában a kedvenc kutyáit is magával hozta; olyan kegyetlenül bánt azonban velük, hogy, noha szegény voltam, szívesen megadtam volna egy koronát a látványért, hogy valamelyik megharapja, feltéve persze, hogy ezt büntetlenül megcselekedheti.
Ha jókedvében kapták, néha madárfészket fosztogatni is elment a gyerekekkel; ez engem módfelett dühített, ugyanis azzal hízelegtem magamnak, hogy állhatatos munkával legalább részben sikerült rávezetnem õket e szórakozás gonosz voltára, s azt reméltem, hogy idõvel majd az igazság és az emberség mibenlétérõl is képet kapnak ennek következtében; de tízpercnyi fészekfosztogatás Robson bácsival, vagy akár csak maga az, hogy nevetve hallgatta végig valamelyik múltbeli barbárságuk történetét, elég volt ahhoz, hogy tönkretegye és megsemmisítse hosszú és fáradságos érvelésem és rábeszélésem minden eredményét.
Szerencsére akkor tavasszal, egyetlen alkalmat kivéve, csupán üres fészkeket vagy csak tojásokat találtak - persze azokat sem hagyták ott, nem volt türelmük megvárni, míg kikelnek; ama bizonyos alkalommal Tom, aki nagybátyjával a közeli határban kószált, ujjongva szaladt be a kertbe, markában egy fészekalja apró fiókával.
Fanny és Mary Ann, akiket épp akkor vittem ki játszani, odafutottak hozzá, hogy megcsodálják zsákmányát, és kikunyoráljanak tõle egy-egy madárkát.
- Nem, egy szemet se kaptok! - kiáltotta Tom.
- Mind az enyém! Robson bácsi nekem adta õket... egy, kettõ, három, négy, öt... hozzá ne nyúljatok egyhez se!
Még csak az kéne! - A fészket a földre téve szétterpesztett lábakkal föléje állt, kezét zsebre vágta, elõrehajolt és arca vadul rángatózott a gyönyörûségtõl.
- Most ellátom a bajukat!
Széttépem õket!
Majd meglátjátok!
A mindenit, rég nem volt ilyen jó kis fészek a kezeim között!
- Tom - mondtam -, nem engedem, hogy megkínozd azokat a madarakat.
Vagy öld meg õket azonnal, vagy vidd vissza, ahol találtad, hogy az anyjuk tovább táplálhassa õket.
- Dehogy viszem; maga meg úgyse tudja, hol találtuk: csak Robson bácsi tudja és én.
- Ha nem mondod meg, akkor magam ölöm meg õket... még ha fájó szívvel is.
- Úgyse meri!
Úgyse meri megtenni!
Tudja, hogy papa meg mama meg Robson bácsi dühös lenne.
Hahaha!
Most megfogtam, kisasszony!
- Azt fogom tenni, amit ilyen esetben helyesnek vélek, anélkül, hogy bárkinek a véleményét kikérném.
Ha a papádnak és a mamádnak nem tetszik, nagyon sajnálom; Robson bácsikád véleményével természetesen egy fikarcnyit sem törõdöm.
Így szólván - kötelességérzetemtõl sarkallva s megkockáztatva, hogy rosszul leszek és kihívom magam ellen munkaadóm haragját is -, felkaptam egy jókora követ, amelyet egércsapdának állított fel a kertész, s még egyszer - eredménytelenül - felszólítva a kis zsarnokot, hogy vigye vissza a fiókákat a helyükre, megkérdeztem tõle, mi a szándéka velük.
Ördögi ujjongással sorolni kezdte a különféle kínzási módozatokat; amíg az elõadás lekötötte, én ráejtettem a követ kiszemelt áldozataira, s az összezúzta õket.
Tom hangosan üvöltött és ádázul szitkozódott a merész és felháborító tett láttán; Robson bácsi a sétányon közeledett puskájával, s éppen akkor rúgott bele a kutyájába.
Tom odarohant hozzá, és futtában megígérte, hogy engem fog megrugdostatni vele Junó helyett.
Robson úr puskájára támaszkodva, nevetve hallgatta unokaöccse szenvedélyes érzelemnyilvánítását, a kegyetlen átkokat és gyalázatos jelzõket, amiket a fejemre halmozott.
- Derék gyerek vagy! - kiáltotta végül, és fegyverét a vállára vetve elindult a ház felé.
- A fenébe is, ebben a kölökben van spiritusz!
Derekabb kis zsiványt még életemben nem láttam!
Ez aztán nem lesz anyámasszony katonája!
Szembeszáll az anyjával, a nagyanyjával, a nevelõnõvel, mindenkivel!
Hahaha!
Egyet se búsulj, Tom, holnap keresek neked egy másik fészket.
- Ha megteszi, Robson úr, azokat is meg fogom ölni - mondtam.
- Hmm! - mordult fel õ, szúrós tekintetet vetve rám - amelyet várakozása ellenére rezzenetlen arccal kiálltam -, majd megvetõleg elfordult, és bemasírozott a házba.
Tom szaladt árulkodni az anyjához.
Bloomfieldné semmilyen tárgyról sem szokott hosszan értekezni, de amikor legközelebb találkozott velem, arckifejezése és viselkedése kétszeresen sötét és fagyos volt.
Valami megjegyzést tett az idõjárásra, majd így szólt: - Sajnálom, Grey kisasszony, hogy szükségesnek tartja beleártani magát Bloomfield úrfi szórakozásába; rettenetesen el volt keseredve, amiért megölte azokat a madarakat.
- Ha Bloomfield úrfi szórakozása abból áll, hogy érzõ teremtményeket kínozzon - feleltem -, kötelességemnek tartom beavatkozni.
- Elfelejti - mondta Bloomfieldné hûvösen -, hogy a földnek teremtményei a mi kényelmünket vannak hivatva szolgálni.
Ezt én ugyan vitatható tételnek tartottam, de felelni csak annyit feleltem: - Még ha így állna is a dolog, pusztán a szórakozás kedvéért kínozni õket nincs jogunk.
- Véleményem szerint - felelte õ - egy gyermek szórakozása fontosabb, mint egy lelketlen állat jólléte.
- De hiszen épp a gyermek kedvéért nem szabad engednünk az ilyenfajta szórakozást - mondtam, a lehetõ legalázatosabb hanggal igyekezve ellensúlyozni szokatlan makacsságomat.
- Boldogok a könyörületes szívûek, mert õk könyörületet nyernek.
- Hát persze; csakhogy ez az embertársaink iránti viselkedésünkre vonatkozik.
- A könyörületes szívû ember könyörületes az állatok iránt is – kockáztattam meg.
- Maga sem mutatott valami nagy könyörületességet - felelte Bloomfieldné kurta kacaj kíséretében. - Felháborító a mód, ahogy azokat a szegény madarakat meggyilkolta, s ráadásul egy futó szeszély kedvéért a könnyekig elkeserítette szegény drága kisfiamat.
Jobbnak láttam, ha nem folytatom.
Megérkezésem napja óta most kerültem a legközelebb ahhoz, hogy összevesszek Bloomfieldnéval, és ez volt a leghosszabb beszélgetésünk is egyben.
A Wellwood-házban megforduló vendégek közül azonban nemcsak Robson úr és az öreg Bloomfieldné okozott bosszúságot; kisebb vagy nagyobb mértékben minden látogató felidegesített; nem azért, mert ügyet sem vetettek rám (noha a viselkedésük e téren is különös és kifogásolható volt), hanem mert képtelen voltam távol tartani tõlük tanítványaimat, holott erre mindannyiszor utasítást kaptam: Tom beszélgetni akart velük, Mary Ann tetszeni akart nekik.
Halvány fogalmuk sem volt az illendõségrõl vagy a szerénységrõl.
Felháborítóan és zajosan félbeszakították az idõsebbeket, orcátlan kérdésekkel zaklatták õket, a férfiaknak nekiugrottak, hívatlanul az ölükbe másztak, a nyakukba csimpaszkodtak vagy a zsebükben turkáltak, a hölgyeknek a ruháját rángatták, hajukat összeborzolták, gallérjukat összegyûrték, és szégyentelenül kikunyerálták tõlük a csecsebecséiket.
Bloomfieldnéban volt annyi jóérzés, hogy az ilyesfajta viselkedés bosszantsa és felháborítsa; annyi józan esze azonban már nem volt, hogy megakadályozza; azt akarta, hogy én akadályozzam meg.
De hát hogy is tehettem volna - amikor a szép ruhájú, új, ismeretlen arcú vendégek örökösen hízelegtek a gyerekeknek, és dédelgették õket, hogy szüleiknek a kedvében járjanak -, hogy is tehettem volna én, egyszerû ruhámban, mindennapi arcommal, õszinte szavaimmal hogy is tudtam volna magamhoz kötni õket?
Mindent megpróbáltam; igyekeztem mulattatni õket; felhasználtam minden hatalmamat, latba vetettem minden szigorúságomat, hogy elcsaljam õket a vendégek gyûrûjébõl; illetlen viselkedésükért megróttam õket, hátha elszégyellik magukat és nem ismétlik meg.
De a szégyent hírbõl sem ismerték; a tekintélyt, ha nem állt mögötte erõszak, megvetették; ami pedig a jóságot vagy a szeretetet illeti, vagy nem volt szívük, vagy úgy õrizték és rejtegették, hogy semmilyen erõfeszítéssel sem tudtam hozzáférkõzni.
Ebbéli megpróbáltatásaim azonban hamarosan véget értek - hamarabb, mint gondoltam s szerettem volna; mert egy balzsamos május végi estén, miközben épp a közelgõ vakációnak örvendeztem, s gratuláltam magamnak, hogy mégiscsak sikerült némi eredményt elérnem tanítványaimmal (legalábbis ami a tanulást illeti - valamit mégiscsak sikerült a fejükbe csöpögtetnem, végül mégis rá tudtam venni õket, hogy legalább egy icipicit értelmesebben viselkedjenek, hiszen minél elõbb kész a lecke, annál elõbb mehetnek szórakozni, ahelyett, hogy egész nap engem és önmagukat gyötörnék értelmetlenül), Bloomfieldné magához hívatott, és közölte velem, hogy Szentiván után nem tart igényt a szolgálataimra.
Biztosított róla, hogy jellememet és viselkedésemet kifogástalannak találta, de a gyermekek oly kevés haladást mutattak megérkezésem óta, hogy Bloomfield úr és õ kötelességüknek érzik más nevelési módozat után nézni.
Mert noha a legtöbb hasonló korú gyermeknél jobb képességûek, a fejlõdésben határozottan lemaradtak mögöttük: modoruk bárdolatlan, természetük makrancos.
És mindezt a kellõ erély és a szorgalmas, kitartó gondoskodás hiányának tulajdonította részemrõl.
Erély, töretlen buzgalom, fáradhatatlan kitartás, szüntelen gondoskodás: éppen ezekre a jó tulajdonságaimra voltam büszke; éppen ezek révén reméltem legyõzni minden nehézséget s végül elérni a teljes sikert.
Szerettem volna igazolni magamat, de a hangom elcsuklott; s mivel nem akartam kimutatni semmilyen érzelmet, s nem akartam, hogy szemembõl kicsorduljanak a máris készülõdõ könnyek, inkább hallgattam, s eltûrtem mindent, akár a vádlott, aki beismeri bûnösségét.
Elbocsátottak tehát, haza kellett mennem.
Ó, jaj!
Mit fognak gondolni rólam?
Annyi dicsekvés után egy évig sem tudtam megtartani állásomat három apró gyermek nevelõnõjeként, akiknek anyja saját nagynéném tanúsága szerint "nagyon derék asszony".
Miután ekképpen megmérettem és könnyûnek találtattam, nem remélhettem, hogy még egyszer próbát tesznek velem.
Ez pedig keserû gondolat volt; mert hiába gyötörtek, idegesítettek annyit, hiába csalódtam, hiába tanultam meg szeretni és becsülni az otthonomat, még nem fáradtam bele a kalandba, még nem akartam lemondani az erõfeszítésrõl.
Tudtam, hogy nem minden szülõ olyan, mint Bloomfieldék, és korántsem minden gyermek olyan, mint az õ gyerekeik.
A következõ család más lesz, és a "más" csak jobb lehet.
Az ellenségesség megacélozott, a tapasztalat bölcsebbé tett, mindenáron vissza akartam hát szerezni becsületemet azok szemében, kiknek véleménye fontosabb volt nekem mindennél e kerek világon.
Hatodik fejezet - ÚJRA A PAPLAKBAN
Néhány hónapot békében töltöttem odahaza, csendesen élvezve a szabadságot, a pihenést és az õszinte szeretetet, melyekre úgy kiéheztem már; továbbá lelkiismeretesen tanultam, hogy behozzam a Wellwood-házban való szolgálatom miatti hátrányt, és jövõbeli használatra új készleteket halmozzak fel magamban.
Apám állapota most is ingatag volt, de távozásom óta nem romlott jelentõsen; örültem, hogy módomban áll hazatérésemmel felvidítani s kedvenc dalai eléneklésével szórakoztatni.
Senki sem örvendezett kudarcomon, senki sem mondta, hogy jobblett volna, ha megfogadom a tanácsát, és szépen otthon maradok.
Mindnyájan örültek, hogy hazajöttem, s több kedvességgel halmoztak el, mint valaha, hogy az átélt szenvedéseket ellensúlyozzák; senki sem volt azonban hajlandó akár csak egy shillinget is elfogadni abból a pénzbõl, amelyet oly boldogan kerestem meg s oly gonddal gyûjtöttem össze, hogy majd megosszam velük.
Takarékoskodásuk eredményeképpen adósságaink nagy része már törlesztve volt: Mary sikereket ért el rajzaival; apám azonban ragaszkodott hozzá, hogy iparkodása gyümölcsét õ is tartsa meg magának.
Amit csak félre tudunk tenni szerény ruházati ellátásunk és egyéb esetleges kiadásaink mellett, mondta, azt rakjuk be a takarékba; hisz nem tudhatjuk, mikor fogunk rászorulni; õ úgy érzi, már nem sokáig tartózkodhat körünkben, és hogy akkor mi lesz anyánkkal és velünk, annak csak Isten a megmondhatója!
Szegény papa!
Ha kevesebbet aggódik a halála esetén minket sújtó csapások miatt, biztos vagyok benne, hogy e szörnyû esemény nem következik be oly hamar.
Anyám, ha tehetett ellene, nem is tûrte, hogy ezen rágódjék.
- Jaj, Richard! - kiáltott fel egy ilyen alkalommal. - Ha számûznéd lelkedbõl ezeket a szomorú gondolatokat, elélhetnél addig, ameddig bármelyikünk; megérhetnéd lányaid férjhezmenetelét s nagyapa korodat, és azt is, hogy egy zsémbes vénasszony a házastársad!
Anyám elnevette magát, s erre apám is; apám nevetése azonban gondterhelt sóhajban halt el.
- Az õ férjhezmenetelük... szegény nincstelenek! - mondta. - Ugyan ki venné el õket?
- Csakis olyan valaki, aki szerencséjének tartja, hogy ilyen lányhoz jut!
Én talán nem voltam nincstelen, amikor elvettél?
Te pedig legalábbis úgy tettél, mintha örülnél a vásárnak.
De igazából nem is fontos, hogy férjhez mennek-e vagy sem; ezerféle becsületes módja van a boldogulásnak.
Megdöbbentesz, Richard, hogy a halálod utáni szegénységünk miatt aggódsz; mintha bizony azt egy napon lehetne emlegetni a te elvesztésed borzalmával... ez a csapás minden egyebet elhomályosítana, épp ezért mindent meg kell tenned, hogy megóvj tõle minket: a test egészségének megóvására pedig nincs jobb szer a vidám léleknél.
- Tudom, Alice, hogy nem lenne szabad örökösen panaszkodnom, de nem tehetek róla: el kell viselned.
- Nem vagyok hajlandó elviselni, ha módomban áll változtatni rajta - felelte anyám; szavainak azonban élét vette szeretetteljes hangja és kedves mosolya, úgyhogy apám is újra elmosolyodott, méghozzá kevésbé szomorúan és halványan, mint általában.
- Mama - mondtam, amint alkalmam nyílt négyszemközt szólni vele -, a pénzem kevés, úgysem tartana sokáig; ha megsokszorozhatnám, apának legalábbis eggyel kevesebb oka lenne a nyugtalankodásra.
Rajzolni nem tudok olyan szépen, mint Mary, úgyhogy a legjobb lenne, ha új állás után néznék.
- Újra meg akarod próbálni, Agnes?
- Határozottan.
- De kedvesem, azt hittem, eleged volt belõle.
- Tudom, hogy nem mindenki olyan, mint Bloomfieldék...
- Vannak náluk rosszabbak is - szakított félbe anyám.
- De azt hiszem, kevesen - feleltem -, abban pedig biztos vagyok, hogy a legtöbb gyerek nem olyan, mint az õ gyerekeik; hiszen Mary és én sem voltunk olyanok: mi mindig engedelmeskedtünk neked, ugye?
- Általában igen; de persze én nem kényeztettelek el benneteket; és azért ti sem voltatok angyalok: Maryben volt egy jó adag csöndes makacsság, te pedig egy kissé temperamentumosabb voltál a kelleténél; de általában véve jó gyerekek voltatok.
- Tudom, hogy néha morcos voltam; szerettem volna, ha néha ezek a gyerekek is morcosak, mert akkor legalább megértettem volna õket, de õket nem lehet megbántani, megsérteni, megszégyeníteni: egyszerûen képtelenek a boldogtalanságra, kivéve amikor éppen tombolnak valami miatt.
- Ez nem az õ hibájuk: a kõtõl nem várhatod el, hogy olyan formálható legyen, mint az agyag.
- Lehetséges, de akkor is nagyon kellemetlen ilyen érzéketlen, értetlen gyerekekkel együtt élni.
Szeretni õket képtelenség, de ha szeretné õket az ember, arra is fütyülnének; sem viszonozni, sem értékelni, sem felfogni nem tudnák.
De ha újra ilyen családot fognék ki, bár ez egészen valószínûtlen, már van némi tapasztalatom, most már akkor is jobban boldogulnék; egyszóval, hadd próbáljam meg újra.
- Nos, kislányom, látom, hogy nem könnyû elvenni a kedved; ennek örülök.
De hadd mondjam meg, hogy jóval sápadtabb és soványabb vagy, mint amikor annak idején elbúcsúztál tõlünk; abba pedig nem egyezhetünk bele, hogy veszélyeztesd az egészségedet, akár a magad, akár más számára akarsz pénzt keresni.
- Mary is azt mondja, hogy megváltoztam; nem csoda, hiszen minden egyes napom örökös aggodalomban és nyugtalanságban telt; de elhatároztam, hogy legközelebb higgadtan fogok viselkedni.
Némi vita után anyám megígérte, hogy megint a segítségemre lesz, de várjak türelmesen; hogy apámnak elõadja a dolgot, azt rá bíztam, hisz õ tudja, mikor és hogyan célszerû ezt megtenni: hogy elnyeri beleegyezését, abban egy percig sem kételkedtem.
Közben nagy érdeklõdéssel böngésztem az újsághirdetéseket, és minden megfelelõnek tetszõ "Nevelõnõ kerestetik"-re válaszoltam; leveleimet is, a kapott válaszokat is kötelességtudóan megmutattam anyámnak; õ pedig, elkeseredésemre, sorra visszautasította õket: ezek közönséges emberek, azok túlságosan nagyigényûek, amazok túlságosan fösvények.
- Nem minden szegény sorsú lelkészlány rendelkezik a te tehetségeddel, Agnes - mondogatta anyám -, nem szabad elfecsérelned.
Megígérted, hogy türelmes leszel; sietségre, kapkodásra semmi ok; rengeteg idõd van, kaphatsz még jobb ajánlatokat is.
Végül azt tanácsolta, hogy magam is adjak fel hirdetést, amelyben ismertetem képzettségemet stb.
- Zene, ének, rajz, francia, latin és német nyelvtudás – sorolta anyám -, s mindez egy személyben: sokan örülnének neki, ha ilyen oktatót kapnának; és ezúttal elõkelõbb családban kell szerencsét próbálnod, egy igazi, hamisítatlan úriember házánál; az ilyen valószínûleg több tisztelettel és figyelemmel bánik majd veled, mint az erszényükre büszke kalmárok és a gõgös felkapaszkodottak.
Ismertem több elõkelõ embert, aki családtagként kezelte a nevelõnõt; persze köztük is vannak dölyfösek és követelõdzõk, mint ahogy minden társadalmi osztályban vannak jó és rossz emberek.
A hirdetést azonnal megszövegeztem és elküldtem.
A két jelentkezõközül, akik válaszoltak rá, csak az egyik fogadta el anyám feltételét, az évi ötvenfontnyi bért; még ekkor is haboztam azonban, mert attól féltem, hogy a gyerekek túlságosan idõsek, s hogy szüleik elõkelõbb, tapasztaltabb, ha ugyan nem képzettebb nevelõnõt kívánnának.
Anyám lebeszélt róla, hogy ilyen indokokkal elutasítsam az ajánlatot: igenis meg fogok felelni, mondta, ha túlteszem magam a félénkségen és jobban bízom magamban.
Egyszerûen és õszintén ismertessem képzettségemet, nevezzem meg feltételeimet, és várjam az eredményt, mondta.
Feltételként csupán azt mertem szabni, hogy évente kéthavi szabadságot kapjak családom meglátogatására, egyszer nyáron, egyszer pedig karácsonykor.
Az ismeretlen hölgy válaszában nem emelt kifogást ez ellen, és kijelentette, hogy képzettségemet illetõleg bizonyosan meg lesz velem elégedve; a nevelõnõk részérõl egyébként sem ezt tartja a legfontosabbnak; mivel O... város szomszédságában laknak, minden tekintetben megfelelõ házitanítókat kaphatna; az õ szemében azonban a feddhetetlen erkölcsösségen kívül a szelíd és vidám kedély s készséges természet az elsõ.
Anyámnak ez egyáltalán nem tetszett, s most már õ szerette volna, ha elutasítom az állást; nõvérem melegen egyetértett vele, én azonban hajthatatlan voltam; s elnyervén apám beleegyezését (akit nem sokkal korábban értesítettünk a dolgok állásáról), nagyon is "készséges" választ küldtem ismeretlen levelezõtársnõmnek, s végül megkötöttük az alkut.
Január utolsó napján kellett szolgálatba lépnem a Horton-kúriában, Murrayéknál, akik O... környékén laktak, hetven mérföldre falunktól: félelmetes távolság volt ez, hiszen húsz mérföldnél messzebbre sohasem kerültem otthonomtól életem húsz esztendeje alatt; ráadásul a család s a környék minden lakosa teljességgel ismeretlen volt számomra és hozzátartozóim számára.
Ez azonban csak annál érdekesebbé tette szememben a dolgot.
Bizonyos mértékig megszabadultam már a félszegségtõl, ami azelõtt annyira nyomasztott; kellemes izgalommal készültem az ismeretlen tájra s arra, hogy ismeretlen lakói közt a magam erejébõl boldoguljak.
Most, gondoltam, valóban világot fogok látni: Murray úr rezidenciája egy nagy város környékén van, s ráadásul nem iparvidéken, ahol az embereket más sem érdekli, csak a pénzkereset; társadalmi helyzete, amennyire kikövetkeztethettem, elõkelõbb Bloomfield úrénál, s nyilvánvalóan azok közé az igazi, hamisítatlan nemesemberek közé tartozik, akiket anyám emlegetett, s akik tiszteletre méltó, mûvelt hölgyként kezelik nevelõnõjüket, gyermekeik oktatójaként és irányítójaként, s nem úgy, amint a cselédséget szokás.
Tanítványaim, mivel idõsebbek, nyilván rendesebbek, taníthatóbbak lesznek, mint az elõzõek; kevesebb idõt kell majd a tanulószobában tölteniük, nem kell örökösen dolgoztatni õket és felügyelni rájuk; és végül olyan fényes látomások is keveredtek reményeim közé, amelyeknek semmi közük sem volt a gyermekneveléshez és a nevelõnõi munkához.
Az olvasó tehát láthatja, hogy nem a gyermeki kötelességtudat mártírjaként tüntetem fel magam, aki szabadságát áldozza azért, hogy megszerezze a szülei kényelméhez és támogatásához szükséges anyagi javakat, noha apám kényelme és anyám jövõbeli támogatása természetesen nagy szerepet játszott számításaimban; ehhez pedig az ötven font tekintélyes összegnek látszott.
Persze, helyzetemnek megfelelõ tisztes ruházatra is szükségem lesz; fizetnem kell majd a mosást és az évenként kétszeri oda-vissza utat is; erre azonban gondos beosztással húsz font nagyjából elég lesz, és így harminc font körüli összeget rakhatnék be a bankba; micsoda hozzájárulás lenne ez csekély vagyonunkhoz!
Ó, mindenáron azon kell lennem, hogy ezt a helyemet megtartsam!
Egyrészt azért, hogy családom becsülését kivívjam, másrészt azért, hogy hathatós módon a szolgálatukra lehessek.
Hetedik fejezet - A HORTON-KÚRIA
Január harmincegyedike vad, viharos nap volt; erõs északi szélfújt, a hó buckákba sodródott a földeken és csak úgy örvénylett a levegõben.
Családom azt akarta, hogy halasszam el utazásomat, én azonban attól tartva, hogy munkaadóim rossz véleménnyel lesznek rólam, ha már a kezdet kezdetén is pontatlanságot tapasztalnak részemrõl, ragaszkodtam az induláshoz.
Nem terhelem meg az olvasót e sötét, téli reggelen való elutazásom részleteivel, a szeretetteljes búcsúzkodással, a hosszú-hosszú úttal O...-ba, a fogadókban való magányos várakozásokkal postakocsira, vonatra - mert már akkoriban is volt néhány vasútvonal -, s végül azzal, hogy O...-ban Murray úr inasa várt, hogy a homokfutón a Horton-kúriába vigyen.
Csak annyit mondok, hogy a hófúvások számos akadályt állítottak mind a lovak, mind a gõzmozdonyok útjába, hogy már jó néhány órája besötétedett, mire utam végére értem, s végtére olyan vihar kerekedett, hogy az utolsó néhány mérföldet O... és a Horton-kúria között hosszú és kétségbeejtõ vánszorgással tettük meg.
Leverten ültem a homokfutóban, a hideg, metszõ hópelyhek áthatoltak fátylamon és az ölembe hulltak, nem láttam semmit, és nem is értettem, hogyan is mehet egyáltalán a boldogtalan kocsis és a ló: s bizony fáradságosan, lépésben, küszködve haladtunk, hogy mást ne mondjak.
Végül megálltunk; a kocsis kiáltására valaki kinyitotta és csikorgó sarokvasain kitárta, gondolom, a park kapuját.
Onnan már simább útja volt a kocsinak; idõnként óriási, deres tömeget pillantottam meg a sötétségben: hó borította fákat.
Nagy sokára újra megálltunk, az oszlopos, boltíves fõbejárat elõtt; a nagy ház magas ablakai a földig értek.
Némi nehézséggel felemelkedtem az ölemben meggyûlt hótakaró alól, s azzal a gondolattal szálltam le a kocsiról, hogy a kedves és szívélyes fogadtatás kárpótol majd az úti megpróbáltatásokért.
Feketébe öltözött, tekintélyes férfiú nyitott ajtót s eresztett be a tágas hallba, amelyet sárga mennyezetlámpa világított meg, átvezetett egy folyosóra, s kinyitva az egyik hátsó szoba ajtaját, közölte velem, hogy az a tanulószoba.
Beléptem és két fiatal hölgyet s két fiatalurat találtam odabent - leendõ tanítványaimat.
A kölcsönös üdvözlés után a nagyobbik lány, aki egy darab vászonnal és egy kosárnyi gyapjúfonállal foglalatoskodott, megkérdezte, kívánok-e felmenni.
Természetesen igennel feleltem.
- Matilda, fogj gyertyát, és mutasd meg neki a szobáját – mondta az ifjú hölgy.
Matilda kisasszony - tenyeres-talpas, tizennégy év körüli süldõlány rövid ruhában és nadrágban - száját elhúzva vállat vont, felvett egy gyertyát, és megindult elõttem a hosszú, meredek hátsó lépcsõn, majd egy hosszú és szûk folyosón, míg végül egy kicsi, de tûrhetõen kényelmes szobácskába értünk.
Akkor megkérdezte, kérek-e teát vagy kávét.
Már éppen nemet akartam mondani, amikor eszembe jutott, hogy reggel hét óra óta semmi táplálékot sem vettem magamhoz, következésképp enyhén szédelgek; így azután azt feleltem, hogy egy csésze teát elfogadnék.
Majd szól "Brown"-nak, közölte az ifjú hölgy és távozott; mire kihámoztam magam nehéz, átázott köpenyembõl, kendõmbõl stb., belépett egy kényeskedõ leányzó, mondván, hogy az ifjú hölgyek kérdeztetik: idefönt óhajtom-e elfogyasztani a teát vagy a tanulószobában.
Fáradtságomra hivatkozva azt feleltem, hogy idefönt.
A leányzó távozott; majd nemsokára visszatért egy kis teatálcával, és letette az öltözõasztalként szolgáló fiókos szekrényre.
Udvariasan megköszöntem neki, és megkérdeztem, mikor kell reggel felkelnem.
- Az ifjú hölgyek és urak fél kilenckor reggeliznek, kisasszony - felelte. - Korán kelnek, de mivel reggeli elõtt ritkán tanulnak, gondolom, elég lesz, ha hét körül kel fel.
Megkértem, hogy keltsen fel tehát hét órakor, amit õ meg is ígért, majd visszavonult.
Böjtölésemnek egy csésze teával és egy vékony szelet vajas kenyérrel véget vetve, leültem az alig pislákoló kis tûz mellé, és derekas könnyáradattal vigasztaltam magamat; ennek végeztével elmondtam imámat, majd megkönnyebbülve lefekvéshez kezdtem volna készülõdni.
Látva azonban, hogy a poggyászomat nem hozták fel, a csengõ felkutatására indultam; mivel a szoba egyik sarkában sem akadtam efféle alkalmatosságra, fogtam a gyertyát és kimerészkedtem a folyosóra, majd le a meredek lépcsõn.
Felfedezõ utam során egy jól öltözött nõszemélybe botlottam, s közöltem vele óhajomat; persze nem minden habozás nélkül, hiszen nem tudhattam, hogy a cselédség tagja-e avagy maga Murrayné; kiderült azonban, hogy csak a szobalány.
Viselkedésével értésemre adva, milyen szokatlan szívességet tesz, megígérte, hogy felküldeti holmimat; visszamentem szobámba, s hosszadalmasan és kétségek közt vergõdve vártam (attól tartva, hogy elfeledkezett ígéretérõl vagy elhanyagolta a teljesítését, s azon töprengve, várjak-e, feküdjek-e le, vagy menjek-e le még egyszer), míg végül reményeimet kiáltozás és nevetgélés, valamint hangos lábdobogás élesztette föl; egy testes cselédlány és egy férfi behozta poggyászomat: viselkedésük azonban korántsem volt tiszteletteljesnek mondható.
Távolodó lépteikre rácsukva az ajtót, kicsomagoltam néhány holmimat és nyugovóra tértem; testben-lélekben egyaránt ki voltam merülve.
Másnap reggel szokatlanul lehangoltan, helyzetem újdonságának erõsen a tudatában s valami örömtelen kíváncsisággal ébredtem; úgy éreztem magam, mint akit varázslat ragadott fel s vetett a felhõk közül e távoli és ismeretlen vidékre, mely teljességgel különbözött mindattól, amit addig láttam és megismertem; vagy mint a bogáncsmag, mit a szél idegen, terméketlen talajra hullajt, melyben sokáig kell hevernie, mire gyökeret ver és termést hoz, s közben csupa olyasmibõl kell tápot merítenie, ami idegen a természetétõl - ha ugyan gyökeret tud verni egyáltalán.
De még ez sem érzékelteti igazán az érzéseimet; senki sem tudja elképzelni õket, aki nem élt olyan csöndes visszavonultságban, mint én; még talán az sem, aki tudja, milyen az: egy reggel az új-zélandi Port Nelsonban ébredni s látni, hogy hatalmas tengerek vannak közte és az ismerõs otthon között.
Nem fogom egyhamar elfelejteni, hogy milyen érzéssel húztam fel a redõnyt s tekintettem ki az ismeretlen világra: végeláthatatlan, fehér mezõ terült el a szemem elõtt:
Hófödte pusztaság,
Földre roskadt bokor.
Nem éppen lázas mohósággal siettem le a tanulószobába, hogy csatlakozzam tanítványaimhoz, de azért kíváncsi voltam rá, mit hoz a közelebbi megismerkedés.
Egyvalamit, egyéb s fontosabb dolgok mellett, máris elhatároztam: azzal kell kezdenem, hogy úrfinak és kisasszonynak szólítom õket.
Hideg és természetellenesen merev dolognak tûnt a szememben, hogy a gyermekek és oktatójuk, mindennapi társuk, ilyen etikett szabályozta módon érintkezzenek, különösen ha a gyermekek olyan kicsik, mint a Bloomfield gyerekek voltak; de hát még ott is sértõ szabadosságnak tekintették, hogy egyszerûen a nevükön szólítottam õket s a szülõk ezt úgy adták tudtomra, hogy gondosan Bloomfield úrfiként és kisasszonyként emlegették õket elõttem.
Csak lassan fogtam fel a célzást, olyan képtelennek tûnt az egész; most azonban elhatároztam, hogy bölcsebb leszek, s olyan ünnepélyesen és körültekintõen kezdem, hogy a család minden tagja meg legyen elégedve; mivel pedig itt a gyerekek jóval nagyobbak voltak, úgy gondoltam, ez nem is esik annyira nehezemre; noha ez a két szó, "úrfi" és "kisasszony", szerintem tüneményes gyorsasággal számûz minden nyíltságot és kedvességet, s kiolt minden szívélyességet, ami oktató és tanítványok közt csak teremhet.
Mivel én nem akarnám az olvasóra szakajtani minden körülményességemet- Galagonya módjára -, nem számolok be aprólékosan az elsõ és a második nap felfedezéseirõl és lefolyásáról.
Bizonyára be fogja érni azzal is, ha vázlatosan ismertetem elõtte a különbözõ családtagokat s a köztük töltött elsõ egy vagy két év történetét.
Hogy a családfõvel kezdjem, Murray úr lármás, nagyhangú földbirtokos volt, megszállott rókavadász, jó lovas, aki a lódoktorsághoz is ért, tevékeny és tehetséges gazdálkodó s igazi életmûvész.
Mindezt többnyire másodkézbõl tudtam meg, mert a vasárnapok kivételével, amikor templomba ment, hónapszámra alig láttam; hacsak a hallban vagy a parkban bele nem botlottam a magas, erõteljes, vörös képû és rezes orrú úriemberbe: ilyenkor mindig számíthattam egy kurta biccentésre meg egy "Adjonisten, Grey kisasszony"-ra.
Hangos nevetését messzebbrõl már gyakrabban hallottam; és még gyakrabban, amint káromkodva szidta a lakájokat, a lovászt, a kocsist vagy más szerencsétlen istenteremtményét.
Murrayné csinos, életvidám negyvenéves hölgy volt, akinek bájai növeléséhez sem pirosítóra, sem ruhájának kitömésére nem volt szüksége: legfõbb öröme láthatólag abban állt, hogy estélyeket adott és estélyeken vett részt, s a legutóbbi divat szerint öltözködött.
A megérkezésem utáni napon délelõtt tizenegy óráig színét sem láttam; akkor kitüntetett látogatásával, körülbelül úgy, ahogy anyám néz be a konyhába, megismerkedni az új cseléddel; de mégsem egészen úgy, mert anyám rögtön a megérkezésekor találkozni akart volna vele, és nem csak másnap; azonkívül kedvesebben és barátságosabban üdvözölte volna, s néhány bátorító szót is szólt volna hozzá azon kívül, hogy a kötelességeit elõsorolja; Murrayné azonban sem ezt, sem azt nem tette.
Egyszerûen csak belépett a tanulószobába a kulcsárnõtõl jövet, akinél az ebédet megrendelte, köszönt, mintegy két teljes percig elálldogált a tûz mellett, ejtett pár szót az idõjárásról meg a tegnapi, "bizonyára kellemetlen" utamról, megsimogatta legkisebb gyermekét, egy tízéves fiúcskát, aki anyja szoknyájába törölte a kezét és a képét, miután elfogyasztotta a kulcsárnõ kamrájából származó nyalánkságot közölte velem, hogy milyen drága jó kisfiú a szóban forgó gyermek, s azzal arcán önelégült mosollyal kivitorlázott: nyilvánvalóan úgy gondolta, hogy egyelõre minden szükségeset megtett, s ráadásul milyen kedvesen leereszkedett hozzám!
Gyermekeinek szemlátomást ugyanez volt a véleménye, csak én vélekedtem másképp.
Ezután egyszer-kétszer még benézett hozzám a tanítványok távollétében, hogy felvilágosítson kötelességeimrõl.
Ami a lányokat illeti, mindössze azt kívánta, hogy olyan felszínesen vonzóak és látványosan képzettek legyenek, amennyire ezt a legcsekélyebb megterhelésük nélkül el lehet érni; nekem tehát ennek megfelelõen kell majd tevékenykednem: szórakoztatnom, engedelmeskednem, oktatnom, tökéletesítenem, csiszolnom kell, õk azonban ne fáradjanak bele, én pedig ne legyek szigorú.
A két fiúval nagyjából hasonló volt a helyzet; csakhogy az õ fejükbe minél több latin nyelvtant és memoritert kellett csöpögtetnem, hogy az iskolára felkészítsem õket - anélkül azonban, hogy ez fáradságot okozna nekik.
Lehet, hogy John "egy kissé virgonc", és Charles "egy kissé ideges és fárasztó"...
- De azt az egyet remélem, Grey kisasszony - mondta -, hogy maga minden körülmények közt megõrzi a nyugalmát, s kedves és türelmes lesz velük; különösen a drága kicsi Charlesszal; oly ideges természetû, oly érzékeny, annyira nincs hozzászokva máshoz, mint a leggyöngédebb bánásmódhoz.
Meg fogja bocsátani, hogy ezeket a dolgokat felsorolom, de ez idáig még a legjobb nevelõnõkkel is bajom volt e tekintetben.
Mind arra a jámborságra és alázatra akarta nevelni õket, ami Máté evangélista vagy kicsoda szerint hasznosabb a cifra ruházatnál... maga jobban tudja, melyik passzus ez, hiszen lelkészlány.
Remélem, maga ezen a téren is kielégítõnek fog bizonyulni.
És ne feledje, ha a gyermekek helytelenül cselekednek, s ha a rábeszélés vagy a gyengéd szemrehányás nem segít, üzenjen valamelyikükkel nekem; én ugyanis megdorgálhatom õket, míg ha maga tenné, az helytelen lenne.
Tegyen a kedvükre, Grey kisasszony, amennyire csak tud, és akkor nem lesz semmi baj.
Megfigyeltem, hogy miközben Murrayné oly hosszan ecsetelte a gyermekeknek nyújtandó kényelmet és boldogságot, az enyémet egyszer sem említette; noha õket barátok vették körül, én pedig idegenek között voltam; nem ismertem még eléggé a világot, azért lepett meg ez az ellentmondás.
Murray kisasszony, vagyis Rosalie, tizenhat éves volt, mikor hozzájuk kerültem, és tagadhatatlanul igen bájos; két év leforgása alatt, amint az idõ még jobban kifejlesztette alakját, s tartását, mozgását keccsel és kellemmel ruházta fel, valódi s ráadásul nem akármilyen szépséggé nõtte ki magát.
Magas volt és karcsú, de nem sovány; hibátlan alakú, makulátlan bõrû, noha nem minden egészséges pír nélkül; haja, melyet hosszú csigákban hordott, nagyon világos barna volt, már-már szõkébe hajló; szeme halványkék, de olyan tiszta és ragyogó, hogy senki sem kívánta, bár lenne egy árnyalattal sötétebb; vonásai finomak voltak, nem teljesen szabályosak, de nem is feltûnõen szabálytalanok: habozás nélkül szépnek lehetett nevezni.
Bárcsak annyi jót mondhatnék el a lelkérõl és a természetérõl is, mint az alakjáról és az arcáról.
Nehogy azt higgyék, hogy most szörnyû leleplezésekkel fogok szolgálni: élénk volt, jókedvû, sõt kedves is azokkal, akik nem keresztezték az útját.
Velem elõször hûvös volt és dölyfös, majd szemtelen és parancsoló; késõbb, amikor jobban megismertük egymást, ezeket a modorosságokat félretette, s idõvel már úgy vonzódott hozzám, amennyire a magafajta egyáltalán vonzódni képes a hozzám hasonló természetû és helyzetû emberekhez: azt ugyanis csak egy-egy félórára tudta elfelejteni, hogy fizetett alkalmazottjuk vagyok és egy szegény lelkész lánya.
Azt hiszem azonban, hogy sokkal jobban tisztelt, mintsem tudatában lett volna; ugyanis én voltam az egyetlen ember a házban, aki állhatatosan tiszta elveket hirdetett, rendszeresen igazat mondott, és az óhajoknak elébe helyezte a kötelességet: ezt természetesen nem a magam dicséretére mondom, hanem hogy érzékeltessem, milyen szomorú állapotban leledzett az a család, amelyhez elszegõdtem.
Az elveknek a hiánya azonban egyikük esetében sem töltött el akkora szomorúsággal, mint Murray kisasszonyéban; nemcsak azért, mert megkedvelt, hanem mivel oly sok kellemes és vonzó tulajdonsága volt, hogy hibái ellenére én is szerettem õt - amikor éppen nem háborított fel hibáinak kivétel nélküli felvonultatásával.
Ezek azonban, legalábbis így próbáltam elhitetni magammal, inkább neveltetése hiányosságának voltak köszönhetõk, mintsem jellemének: sohasem tanították meg rá, hogyan tegyen különbséget a jó és a rossz között; akárcsak testvérei esetében, gyerekkora óta eltûrték, hogy zsarnokoskodjék a dajkák, nevelõnõk és cselédek fölött; nem tanították meg rá, hogy vágyait fékezze, temperamentumát megzabolázza, akaratára féket vessen, vagy hogy óhaját feláldozza mások javáért.
Mivel alapjában jólelkû volt, sohasem erõszakoskodott vagy durcáskodott, de mivel elkényeztették és mértékre nem szoktatták, gyakran ingerlékeny volt és szeszélyes; szellemét nem mûvelték: intellektusa legalábbis sekélyesnek volt mondható; meglehetõsen élénk volt, tûrhetõ felfogóképességû, némi tehetséget mutatott a zene és a nyelvek iránt, de tizenöt éves koráig nem szorították rá egyikre sem; akkor aztán a magamutogatási vágy feltámadt benne s erõfeszítésekre sarkallta, de persze csak a látványosabb eredmények elérése érdekében.
Ilyen állapotban találtam megérkezésemkor: mindent elhanyagolt, csak a franciát nem, meg a németet, a zenét, az éneket, a táncot, a tûfestést és a rajzot - az olyanfajta rajzot, amely a legkisebb munkával a leglátványosabb eredményt produkálja, s amelynek nagy részét különben is én csináltam.
Ami a zenét és az éneket illeti, az én alkalmankénti oktatásomon kívül rendelkezésére állt a vidék legjobb tanára, így ebben, valamint a táncban nagy jártasságra tett szert.
A zenére túlságosan is sok idõt fordított; ezt, hiába voltam csupán nevelõnõ, gyakorta meg is mondtam neki; anyja azonban úgy vélte, ha szereti, egyáltalán nem kár az idõért, hogy ily vonzó mûvészetet elsajátítson.
A tûfestésrõl jómagam csak annyit tudtam, amennyit tanítványomtól láttam; de alighogy a rejtelmeibe bevezetett, máris húszféle módon vette hasznomat; munkájának unalmasabb része az én vállamra nehezedett: a keret kifeszítése, a vászon felrakása, a selymek és a fonalak kiválogatása, az alap kitöltése, az öltések számlálása, a hibák kijavítása - és azoknak a hímzéseknek a befejezése is, amelyekbe õ beleunt.
Tizenhat éves korában Murray kisasszony pajkos, csintalan teremtésvolt, de csak annyira, amennyire abban a korban természetes és megengedhetõ; tizenhét évesen ez és minden egyéb tulajdonsága háttérbe szorult fõ szenvedélye mellett, s hamarosan mindent kiszorított egyetlen ambíciója: hogy vonzza és elkápráztassa a másik nemet.
De ennyi elég is belõle, lássuk most a húgát.
Matilda Murray kisasszony igazi kamasz lány volt, akirõl alig is kell többet mondani.
Két és fél évvel volt fiatalabb nõvérénél, vonásai elnagyoltabbak, bõre sötétebb.
Megvolt benne a csinos nõ ígérete, de túlságosan nagy csontú és esetlen volt ahhoz, hogy valaha is bájosnak nevezzék, s akkor ez még egyáltalán nem is érdekelte.
Rosalie nagyon is tudatában volt bájainak, s a kelleténél sokkal többre becsülte õket s nagyobb fontosságot tulajdonított nekik; Matilda meg volt elégedve a külsejével, de törõdni vajmi keveset törõdött vele; még kevésbé érdekelte azonban elméjének mûvelése vagy a látványos képességek elsajátítása.
Ahogy a leckéjét tanulta vagy a zenét gyakorolta, az minden nevelõnõt megõrjített volna.
Noha feladatai könnyûek és rövidek voltak, ha egyáltalán megcsinálta, akkor összecsapta õket; méghozzá lehetõleg mindig a legrosszabbkor, önmaga számára a legkevésbé eredményesen, az én számomra a legkevésbé kielégítõen; a fél óra zongoragyakorlatot rettenetes klimpírozással töltötte, s közben megállás nélkül szidalmazott, vagy azért, mert korrigálás végett félbeszakítottam, vagy mert nem javítottam ki a hibáit még az elkövetésük elõtt, vagy egyéb értelmetlen okból.
Egyszer-kétszer komoly szemrehányást merészeltem tenni viselkedése miatt; ez azonban oly heves tiltakozást váltott ki az anyjából, hogy láttam: ha az állást meg kívánom tartani, hagynom kell, hogy Matilda kisasszony azt csináljon, amit éppen akar.
Leckéi végeztével azonban rendszerint a rosszkedvének is vége lett: tüzes póniján lovagolva, vagy a kutyákkal és testvéreivel, de különösen kedvenc John öccsével hancúrozva olyan víg volt, akár a dalos madár.
Élõlénynek Matilda tökéletes volt, tele élettel, virgoncsággal és tetterõvel; értelmes teremtménynek azonban barbár módon tudatlan, csökönyös, nemtörõdöm és oktalan; következésképp igen elkeserítõ annak a szemében, akinek az elméjét mûvelni, a viselkedését pallérozni kellett, és akinek segítenie kellett volna õt azoknak a tetszetõs képességeknek a megszerzésében, amelyeket nõvérével ellentétben éppúgy megvetett, mint a többit.
Anyja részben tudatában volt e hiányosságoknak, s gyakorta kioktatott, miképp kellene formálnom Matilda ízlését, s felkelteni és kinevelni benne a hiúságot; ügyes hízelgéssel miképp kellene ráterelnem figyelmét a kívánatos célokra - erre azonban én nem voltam hajlandó; miképp kellene kiköveznem és elegyengetnem elõtte a tanulás útját, hogy erõfeszítés nélkül végigszaladhasson rajta: erre pedig nem voltam képes, hisz semmi sem tanítható meg a tanuló bizonyos fokú részvétele nélkül.
Ami az erkölcsi tulajdonságokat illeti, Matilda meggondolatlanvolt, önfejû, erõszakos és féktelen.
Lelkének szánalmas állapotára jellemzõ, hogy apja példája nyomán úgy káromkodott, akár a jégesõ.
Anyját mélységesen megrázta ez az "úrinõhöz nem illõ szokás", és el nem tudta képzelni, hogy leánya "hol szedte fel".
- De errõl hamar leszoktathatja, Grey kisasszony - mondta -, hiszen ez csak rossz szokás, s ha minden alkalommal szelíden figyelmezteti rá, bizonyos vagyok benne, hogy abba fogja hagyni.
- Én nemcsak hogy "szelíden figyelmeztettem rá", de igyekeztem megmagyarázni neki, milyen helytelen dolog ez, s mennyire megbotránkoztatja a tisztes embereket, de hiába: nemtörõdöm nevetés volt a válasz, vagy legföljebb ennyi: - Nahát, Grey kisasszony, most jól felháborítottam!
Jaj, de örülök! - vagy: - Na és!
Nem tehetek róla; papától tanultam; meg egy kicsit a kocsistól is.
Öccse, John, azaz Murray úrfi, tizenegy éves volt, amikor hozzájuk kerültem: erõs, egészséges fiú, általában véve õszinte és jó természetû, s egészen derék legényke lehetett volna belõle, ha megfelelõképpen nevelik; így azonban faragatlan volt, vad, kezelhetetlen és féktelen, tanulatlan és taníthatatlan - legalábbis a nevelõnõ számára, akire az anyja árgus szemekkel felügyelt.
Az iskolamesterek talán többre jutnak vele - mert nagy megkönnyebbülésemre egy év elteltével iskolába küldték; igaz, hogy gyalázatos latintudással, és más, hasznosabb dolgokban való tökéletes járatlansággal, aminek okát bizonyára abban találják majd, hogy egy tudatlan nõnemû lényre volt bízva a nevelése, akinek volt mersze elvállalni olyasmit, amihez maga sem ért.
Öccsétõl csak egy évvel késõbb szabadultam meg, amikor õt is iskolába küldték, a tudatlanságnak ugyanabban a gyalázatos állapotában.
Charles úrfi volt az anyja kedvence.
Alig egy évvel volt fiatalabb Johnnál, de jóval kisebb, sápadtabb, vékonyabb és csendesebb volt nála; nyafogós, gyáva, szeszélyes és önzõ kis emberke volt, csak a csínytevésben jeleskedett, meg a hamisságok kitalálásában: nemcsak saját bûneit igyekezett eltitkolni, hanem merõ rosszindulatból bajba kevert másokat is.
Az az igazság, hogy Charles úrfi nagyon nagy nyûg volt a számomra: a türelem csodája volt, ha valaki békében tudott élni mellette; felügyelni rá még rosszabb volt; tanítani vagy úgy tenni, mintha tanítanám: egyenesen elképzelhetetlen.
Tízéves korában nem tudta helyesen felolvasni a legegyszerûbb könyv legegyszerûbb sorát sem; mivel pedig anyja utasítása szerint minden egyes szót elõre meg kellett mondani neki, mielõtt még elbizonytalanodhatott vagy a szó írásképét megvizsgálhatta volna, s mivel serkentés gyanánt azt sem volt szabad közölni vele, hogy más fiúk elõbbre járnak a tudásban, mint õ, nem csoda, hogy kétévi tanításom során csekély elõmenetelt ért el.
Kurta latinleckéjét addig kellett ismételni elõtte, míg kegyesen ki nem jelentette, hogy már tudja, s akkor is segíteni kellett neki a felmondásban; ha egyszerû számtanfeladványaiban hibákat követett el, azonnal rá kellett mutatni s aztán elvégezni helyette a mûveletet, ahelyett, hogy hagyták volna, hogy magától jöjjön rá a megoldásra; így természetesen nem is törekedett a hibák elkerülésére, s legtöbbször gondolkodás nélkül, találomra írta le a végeredményt.
Természetesen nem mindig tettem eleget ezeknek a követelményeknek, hiszen a lelkiismeretem tiltakozott ellenük; de ha a legkisebb mértékben is eltértem tõlük, azonnal magamra vontam kis tanítványom dühét s következésképp az anyjáét is; mert azonnal beszámolt neki bûnömrõl, sõt rosszindulatúan még el is túlozta vagy kiszínezte; ennek következtében gyakran hajszálon múlt, hogy el nem vesztettem állásomat vagy le nem mondtam róla.
De családom kedvéért elfojtottam haragomat és büszkeségemet, és sikerült is kitartanom, míg kis kínzómat iskolába nem küldték; mert apja kijelentette, hagy "az otthoni tanítás semmit sem használ neki, ez a napnál is világosabb; az anyja gyalázatosan elkényezteti, a nevelõnõ pedig semmit sem tud kezdeni vele".
Még néhány megjegyzés a Horton-kúriáról és az ott történtekrõl, s máris befejezem a száraz tények ismertetését.
A ház nagyon tiszteletreméltó küllemû volt; Bloomfield úrét korban, méretben és eleganciában is túlszárnyalta; a kert nem volt ugyan olyan ízlésesen megtervezve, de nyírott gyep, karóhoz kötött facsemeték, jegenye- és fenyõligetek helyett tágas parkja volt a háznak, tele szarvasokkal és szép régi fákkal.
Maga a vidék kellemes volt, már amennyire a termékeny földek, magas fák, zöldellõ dûlõutak, vadvirágokkal ékes, mosolygó sövények kellemessé tudnak tenni egy vidéket; mindazonáltal lehangolóan lapos volt annak a szemében, aki a ...-i zord dombok közt nevelkedett.
A falu templomától majdnem két mérföldre laktunk, így a családi hintó minden vasárnap reggel, de néha gyakrabban is elõkerült a kocsiszínbõl.
A Murray házaspár általában elegendõnek tartotta, ha egyszer megmutatják magukat a templomban, de a gyerekek gyakran elmentek a második istentiszteletre is, ahelyett, hogy egész nap a ház körül lézengjenek.
Ha tanítványaim úgy döntöttek, hogy gyalog mennek és magukkal visznek engem is, ennek csak örültem; mert a hintóban rendszerint a nyitott ablaktól legtávolabb esõ sarokban kellett szoronganom, ráadásul háttal a lovaknak, amitõl kivétel nélkül mindig émelyegni kezdtem; s vagy kénytelen voltam az istentisztelet közepén távozni, vagy felkészülhettem arra, hogy áhítatomat bágyadtság és rosszullét meg a még rosszabbtól való félelem fogja megzavarni; ilyenkor egyébként is egész napos nyomasztó fejfájás kísért a megérdemelt pihenõ és a nyugodt, szent derû helyett.
- Milyen furcsa, Grey kisasszony, hogy maga mindig rosszul lesz a hintóban; nekem soha semmi bajom benne - jegyezte meg Matilda kisasszony.
- És nekem se - tette hozzá a nõvére -, persze ha ott ülnék, ahol õ, akkor lenne... micsoda undorító egy hely az, Grey kisasszony; nem is tudom, hogy bírja!
"Bírnom kell, mert nincs más választásom" - felelhettem volna, de nem akartam megbántani õket, ezért azt mondtam: - Ó, az út nem tart sokáig, és ha a templomban nem leszek rosszul, akkor nem bánom.
Ha a napirendet és a tennivalókat kellene leírnom, igen nehézdolgom volna.
Étkezni mindig a tanulószobában étkeztem tanítványaimmal, akkor, amikor nekik megfelelt: néha félig se fõtt meg az ebéd, de õk már csöngettek érte; néha egy óráig is hagyták az asztalon állni, aztán meg mérgelõdtek, amiért a krumpli kihûlt s a zsír megdermedt, néha négykor akartak teázni, néha ráripakodtak a cselédségre, amiért nem pontosan ötkor szolgálták fel; amikor pedig parancsaikat a pontosságra való szoktatás kedvéért teljesítettük, otthagyták érintetlenül hét vagy nyolc óráig.
Tanulóóráikat ugyanígy szabták meg, az én véleményemre vagy kényelmemre ügyet sem vetve.
Néha Matilda és John úgy döntött, hogy "még reggeli elõtt végeznek az egész nyavalyával", ezért fél hatkor ébresztettek a szobalánnyal, és még csak bocsánatot sem kértek; néha megparancsolták, hogy pontosan hatkor álljak készen, s miután kapkodva felöltöztem és lementem, üres szobát találtam, s csak hosszú és idegesítõ várakozás után tudtam meg, hogy másképp döntöttek, és még fel sem keltek; vagy, mondjuk egy szép nyári reggel, Brown közölte velem, hogy az ifjú hölgyek és urak elhatározták, szünnapot tartanak, és már ki is mentek játszani; ilyenkor addig kellett várnom a reggelire, míg végül az ájulás környékezett, mert õk még indulás elõtt jóllaktak.
Gyakran a szabadban akartak tanulni, ami ellen nem volt kifogásom, csak éppen gyakorta megfáztam a nedves füvön üldögélve, vagy az esti nyirkosságnak, esetleg rosszindulatú huzatnak kitéve, amelyek rájuk semmiféle káros hatással nem voltak.
Örültem neki, hogy egészségesek; de megtaníthatták volna õket arra, hogy tekintettel legyenek másokra, akik nem azok.
De nem okolhatom õket olyasmiért, ami talán az én hibám volt; mert sohasem tiltakoztam, akárhová akartak ültetni; ostobán megkockáztattam a következményeket, ahelyett, hogy az õ kárukra a magam kényelmével is törõdtem volna.
Az az ildomtalan mód, ahogyan az órákon viselkedtek, éppoly meghökkentõ volt, mint az órák helyének és idejének szeszélyes megválasztása.
Miközben engem hallgattak vagy a leckét mondták fel, a díványon vagy a szõnyegen heverésztek, nyújtózkodtak, ásítoztak, beszélgettek, kinéztek az ablakon; én azonban a tüzet sem piszkálhattam meg, elejtett zsebkendõmet sem emelhettem fel anélkül, hogy valamelyik tanítványon meg ne rótt volna figyelmetlenségemért, s ki ne jelentette volna, hogy "mama nem örül az ilyen gondatlanságnak".
A cselédek, látva, mily kevésre tartják a szülõk és a gyermekek a nevelõnõt, ennek megfelelõen viselkedtek velem.
Gyakran a magam érdekeit is kockáztatva kiálltam értük ifjú uraik és úrnõik zsarnokoskodása és igazságtalankodása esetén; igyekeztem oly kevés gondot okozni nekik, amennyire csak lehetséges volt; õk azonban az én kényelmemre ügyet sem vetettek, kéréseimet nem teljesítették, utasításaimnak fittyet hánytak.
Biztos vagyok benne, hogy nem minden cseléd viselkedett volna így; a személyzet azonban többnyire mindenütt tudatlan, nincs a józan, független gondolkodáshoz szokva, a fölötte állók gondatlansága és rossz példája könnyen megronthatja; az itteniek pedig alighanem az átlagnál is rosszabbak voltak e tekintetben.
Néha megalázónak éreztem az életemet, s szégyelltem, hogy ily sok méltatlanságnak behódolok; máskor pedig ostobának tartottam magam, hogy egyáltalán törõdöm vele, s attól féltem, szégyenletes módon hiányzik belõlem a keresztény alázatosság és szeretet, amely hosszútûrõ, kegyes, nem keresi a maga hasznát, nem gerjed haragra, mindent remél és mindent eltûr.
Idõvel és türelemmel aztán a dolgok jobbra fordultak; igaz, hogy csak lassan és alig észrevehetõen; de fiú tanítványaimtól megszabadultam (s ez maga sem volt csekély elõny), s a lányok, mint egyikük esetében már jeleztem, kevésbé voltak szemtelenek, sõt némi becsülésfélét is nyilvánítottak irányomban.
"Grey kisasszony különös teremtés; sohasem hízeleg, sohasem dicsér nagyon; de ha kedvezõen szól róluk vagy bármilyen tulajdonságukról, akkor biztosak lehetnek benne, hogy helyeslése õszinte.
Többnyire nagyon engedékeny, csöndes és békés természet, de bizonyos dolgok kihozzák a sodrából: õk persze ezzel sem igen törõdnek, de jobb nem felingerelni; ha ugyanis jókedvû, akkor szívesen beszélget velük, kedvesen, és néha, a maga módján, szórakoztatóan is viselkedik; természetesen egészen másként, mint mama, de változatosságnak ez is jó.
Minden témáról megvan a véleménye, és ehhez szilárdan ragaszkodik - véleménye gyakran nagyon unalmas; ugyanis mindig azon jár az esze, hogy mi a jó és mi a rossz; furcsa tisztelettel viseltetik a vallási dolgok iránt, és érthetetlen módon kedveli a jó embereket."
Nyolcadik fejezet - AZ ELSÕBÁLOZÓ
Tizennyolc éves korában Murray kisasszony kilépett a tanulószoba csöndes ismeretlenségébõl a divatos világ ragyogásába - már tudniillik amennyire Londonon kívül létezhet divatos világ, apját ugyanis semmiképp sem lehetett rávenni, hogy akár csak néhány hétre otthagyja a vidéki örömöket és foglalatosságokat.
Murray kisasszony bemutatkozása január harmadikára volt kitûzve, mely alkalomra mamája fenséges bált tervezett O... és húsz mérföldes környékének nemessége és válogatott úri társasága részvételével.
Tanítványom természetesen õrjöngõ türelmetlenséggel és a legvadabb reményekkel készült az eseményre.
- Grey kisasszony - mondta egy este, egy hónappal a nevezetes nap elõtt; én éppen nõvérem hosszú és roppant érdekes levelét olvastam, melybe reggel belepillantottam ugyan, hogy nem tartalmaz-e rossz hírt, de ez idáig nem volt egy nyugodt pillanatom, hogy áttanulmányozhattam volna -, Grey kisasszony, ugyan tegye már el azt az ostoba, unalmas levelet, és figyeljem rám!
Biztos vagyok benne, hogy amit én mondok, az sokkal érdekesebb!
Leült egy zsámolyra a lábam elé; bosszús sóhajomat elfojtva összehajtogattam a levelet.
- Mondja meg azoknak a derék otthoniaknak, hogy ne untassák magát ilyen hosszú levelekkel - folytatta -; és kérje meg õket, hogy rendes levélpapírra írjanak, ne ezekre a közönséges, nagy árkusokra.
Látná csak, milyen elõkelõ levélkéket küld mama a barátnõinek!
- Azok a derék otthoniak - feleltem - nagyon jól tudják, hogy minél hosszabb a levelük, annál jobban örülök neki.
Nagyon szomorú volnék, ha elõkelõ levélkéket kapnék bármelyiküktõl; azt hittem, Murray kisasszony, ön elõkelõbb gondolkodású annál, hogy közönségesnek nevezze az árkusokat.
- Jól van, na, csak ugratni akartam.
De most a bálról akarok beszélni magával; ezennel kijelentem, hogy el kell halasztania a vakációját, amíg a bál le nem zajlik.
- De miért?
Hiszen én nem leszek ott a bálon.
- Nem hát, de láthatja majd a feldíszített termeket, hallhatja a zenét, és mindenekelõtt láthat engem a gyönyörû új ruhámban.
Olyan szép leszek, hogy imádni fog... itt kell maradnia.
- Nagyon szeretném látni magát; de hát erre késõbb is lesz alkalmam, számtalan bálon és estélyen fog maga még csillogni, a családomat pedig igazán nem szomoríthatom meg látogatásom elhalasztásával.
- Ugyan, ne törõdjön a családjával!
Írja meg nekik, hogy mi nem engedjük el és kész!
- De ez nekem is szomorúságot okozna: éppúgy szeretnék már találkozni velük, mint õk velem... talán még jobban.
- Nem lesz ez olyan nagy idõ.
- Számításaim szerint majdnem két hét; a gondolatát sem bírom elviselni, hogy a karácsonyt ne otthon ünnepeljem; azonkívül a nõvérem férjhez megy.
- Tényleg? Mikor?
- A jövõ hónapban; de ott akarok lenni mellette, hogy segítsek neki az elõkészületekben és élvezzem a társaságát, amíg még lehet.
- Miért nem mondta ezt elõbb?
- Csak ebbõl a levélbõl értesültem róla, amelyet maga unalmasnak és ostobának bélyegzett, és amelyet nem hagy végigolvasnom.
- Ki lesz a férje?
- Richardson úr, a szomszédos egyházközség lelkésze.
- Gazdag?
- Nem; de tehetõs.
- Jóképû?
- Nem; de rendes, tisztes külsejû.
- Fiatal?
- Nem; középkorú.
- Úristen!
Micsoda figura lehet!
Miféle háza van?
- Nyugalmas kis parókia, borostyánnal befuttatott tornáccal, régimódi kerttel...
- Ne folytassa!
Mindjárt rosszul leszek.
Hogy tudja ezt a nõvére elviselni?
- Úgy vélem, nemcsak hogy el fogja viselni, de boldog lesz ott.
Azt ugyanis nem kérdezte meg, hogy Richardson úr jó, bölcs vagy szeretetre méltó ember-e; mindháromra igennel felelhettem volna... legalábbis Mary így tartja, és én remélem, hogy nem éri csalódás.
- De hát... Ó, a boldogtalan teremtés!
Egész életét a mellett a csúnya vénember mellett fogja leélni, tudva, hogy semmi reménye a változásra?
- Nem vénember: csupán harminchat vagy harminchét éves, Mary pedig huszonnyolc, de olyan józan gondolkodású, mintha ötvenéves volna.
- Na, akkor jó... összeillenek; és mondja, az emberek úgy emlegetik, hogy "a mi derék lelkészünk"?
- Nem tudom; de ha igen, hiszem, hogy megérdemli e jelzõt.
- Uramisten, ez borzasztó!
És a nõvére fehér kötényben fog járni és pitéket meg pudingokat fog sütni?
- A fehér kötényrõl fogalmam sincs; pitéket és pudingokat természetesen süt néha, de ez nem fog neki gondot okozni, mert csinálta ezelõtt is gyakran.
- És durva kendõvel meg jókora szalmakalappal a fején fogja körbejárni férje nyájának szegényeit, és vallásos traktátusokat meg húslevest fog nekik osztogatni?
- Nem tudom; de abban biztos vagyok, hogy minden tõle telhetõt megtesz az egészségük és lelki üdvösségük érdekében, mert anyánk példája lebeg a szeme elõtt.
Kilencedik fejezet - A BÁL
- Nos, Grey kisasszony - kiáltott fel Murray kisasszony, ahogy a tanulószobába beléptem, miután négyhetes vakációmból megtérve levetettem útiruhámat -, nos... csukja be az ajtót, üljön le, mesélni fogok magának a bálról.
- Hogyisne! - kiabált Matilda kisasszony.
- Hallgass már el, te!
Én mesélek neki az új kancámról... micsoda gyönyörû állat, Grey kisasszony!
Igazi telivér...
- Csend legyen, Matilda! Én vagyok az elsõ!
- Nem, Rosalie, azért sem! Te olyan sokat tudsz fecsegni, ha egyszer elkezded! Elõször én mondom el! Itt dögöljek meg, ha nem!
- Sajnálattal hallom, Matilda kisasszony, hogy még nem szabadult meg ettõl a szörnyû szokásától.
- Nem tehetek róla, na. De megígérem, hogy egyetlen csúnya szót se hall tõlem, ha megmondja Rosalie-nak, hogy fogja be azt az éktelen nagy száját.
Rosalie tiltakozott, és nem is tudom, mihez kezdtem volna, ha Matilda kisasszonynak nincs olyan erõs hangja; túlkiabálta nõvérét, aki végül megadta magát és beleegyezett, hogy õ adja elõ elsõnek a történetét; így azután végig kellett hallgatnom a hosszadalmas beszámolót a gyönyörû kanca kitûnõségérõl, pedigréjérõl, járásáról, vérmérsékletérõl meg Matilda kisasszony ügyességérõl és bátorságáról, ahogy meglovagolja, s úgy ugrat át vele egy ötgerendás kaput, "akár a villám", s hogy papa azt mondta, részt vehet a legközelebbi falkavadászaton, és mama már meg is rendelte az élénkvörös vadászöltönyét.
- Nahát, Matilda!
Hogy te milyen szégyentelenül hazudsz! – kiáltott fel a nõvére.
- Jól van, na - felelte húga rezzenetlen arccal -, az a lényeg, hogy tényleg át tudnék ugratni egy ötgerendás kaput, és a papa tényleg meg fogja ígérni, hogy vadászhatok, és a mama tényleg meg fogja rendelni a ruhát, ha megkérem rá.
- Most pedig hallgass - mondta Murray kisasszony -; és drága Matildám, próbálj meg egy kicsit úrihölgyhöz illõen viselkedni.
Grey kisasszony, mondja meg neki, hogy nem illik ilyen szörnyû szavakat használni; a lovát például folyton kancának nevezi: micsoda illetlen szó!
És ahogy a külsejét részletezi! Nyilván a lovászlegényektõl tanulja.
Valósággal az ájulás kerülget, ha hallom.
- Papától tanultam, te szamár! Meg a jópofa barátaitól - mondta az ifjú hölgy, bõszen pattogtatva lovaglóostorát, amelyet mindenhová magával cipelt.
- Éppúgy értek a lovakhoz, mint bármelyikük.
- Tûnj el a szemem elõl, te szörnyû teremtés!
Csakugyan elájulok, ha tovább hallgatlak.
És most figyeljen rám, Grey kisasszony, mesélek magának a bálról.
Tudom, hogy már alig várja.
Micsoda bál volt!
Ilyet még életében nem látott, ilyenrõl nem olvasott, de még álmodni sem álmodott!
A feldíszített terem, a mulatság, a vacsora, a zene... leírhatatlan!
És a vendégek!
Volt két fõrend, három báró, öt nemesasszony és számtalan egyéb hölgy és úr!
A hölgyek persze nem érdekeltek, legföljebb annyiban, hogy rögtön jókedvû lettem, amint láttam, hozzám képest milyen csúnya és esetlen a legtöbbje; mama mondta is, hogy a legszebbek, a legtündöklõbb szépségek sem értek a közelembe!
Ami pedig engem illet, Grey kisasszony... rettenetesen sajnálom, hogy nem látott!
Gyönyörû voltam... nem igaz, Matilda?
- Hát, tûrhetõen néztél ki.
- Nem, de igazán... gyönyörû voltam... legalábbis mama azt mondta... meg Brown meg Williamson is.
Brown azt mondta, ahány fiatalember csak rám néz, mind azonnal belém fog szeretni, így hát van némi okom a hiúságra.
Tudom, hogy maga most felháborítóan beképzelt, frivol teremtésnek tart; de hát nemcsak a személyes vonzóerõmnek tulajdonítom ám mindezt: dicséret illeti a fodrászomat, a csodálatos ruhámat is... holnap meg kell néznie... fehér fátyolszövet rózsaszín atlaszselymen... és a szabása!
Meg a nyakláncomat és a karperecemet is azokkal a szép, nagy szemû gyöngyökkel!
- Nem kételkedem benne, hogy gyönyörû volt; de ennek ilyen mértéktelenül kell örülni?
- Ó, nemcsak ennek! Hanem annak is, ahogy körülrajongtak; mennyi hódolót szereztem azon az estén, ha tudná...!
- No és mit ér vele?
- Mit érek vele?
És ezt egy nõ kérdi!
- Én azt gondolnám, hogy a hódításból elég egy is; sõt az is sok, ha a hódítás nem kölcsönös.
- Jaj, tudja, hogy ezekben a dolgokban sosem értünk egyet!
Várjon csak, elmondom, hogy kik a fõ imádóim... hogy kik azok, akik a legjobban körülrajongtak aznap este és azóta is... mert azóta már két estélyen is részt vettem.
Sajnos, a két fõrend, Lord G... és Lord F... házasemberek, különben talán hajlandó lettem volna kitüntetni õket a kegyeimmel; ámbár Lord F...-et, aki utálja a feleségét, szemlátomást elbûvöltem.
Kétszer is felkért... mellesleg ragyogó táncos, akárcsak én, el sem tudja képzelni, milyen szépen táncoltam... magam is meg voltam lepve.
A lord hevesen bókolt... túlságosan is hevesen... úgyhogy végül kénytelen voltam elutasítólag viselkedni; de legalább részem lehetett abban az örömben, hogy a csúnya, mogorva felesége majd megpukkadt mérgében...
- Jaj, Murray kisasszony, nem gondolhatja komolyan, hogy az ilyesmi örömet szerez magának!
Bármennyire nem szereti a...
- Tudom, tudom, hogy ez helytelen.
Oda se neki... elõbb-utóbb jó leszek, megígérem... csak ne prédikáljon, nagyon kérem!
Még a felét se mondtam el.
Lássuk csak.
Ja igen!
Hogy mennyi imádóm volt: elõször is Sir Thomas Ashby - Sir Hugh Meltham és Sir Broadley Wilson ugyanis vén fülesbaglyok, õk inkább mamához és papához valók.
Sir Thomas azonban fiatal, gazdag és vidám; igaz, hogy csúf, mint a fekete éjszaka, de mama szerint pár havi ismeretség után az ilyesmit már észre sem veszi az ember.
Aztán Henry Meltham, Sir Hugh kisebbik fia: õ elég jóképû, és kellemesen lehet vele flörtölni; de hát kisebbik fiú, nem örököl, úgyhogy másra nem is jó; aztán Green úr, õ elég gazdag, csak nem elõkelõ, azonkívül buta falusi tuskó; aztán a mi derék lelkészünk, Hatfield úr: rangja szerint persze õ a legszerényebb rajongóm, de attól tartok, a szerénység nem tartozik keresztényi erényei közé.
- Hatfield úr is részt vett a bálon?
- Hát persze.
Csak nem gondolta, hogy nem fog leereszkedni hozzánk?
- Azt gondoltam, hogy nem tartja összeegyeztethetõnek helyzetével.
- De mennyire annak tartotta!
Odáig már nem merészkedett, hogy táncoljon is, ámbár alig tudta türtõztetni magát, szegény ember: látszott rajta, hogy az életét adná érte, ha csak egyszer felkérhetne. Ó, errõl jut eszembe, új káplánja van; Bligh úr, az a köszvényes vénember végre megkapta rég áhított lelkészi állását és itt hagyott minket.
- És milyen az új káplán?
- Ó, szörnyû!
Westonnak hívják.
Három szóval jellemezhetem: érzéketlen, csúf, faragatlan tuskó.
Ez ugyan négy, de nem baj... ennyit róla!
Ezután visszatért a bálhoz, és részletesen beszámolt a viselkedésérõl meg az estélyekrõl, amelyeken azóta részt vett; további részletekkel szolgált Sir Thomas Ashbyrõl és Meltham, Green, valamint Hatfield urakról meg a kitörölhetetlen benyomásról, amelyet rájuk tett.
- És melyiket kedveli legjobban a négy közül? - kérdeztem, harmad-vagy negyedízben próbálva elnyomni ásításomat.
- Utálom mindet! - felelte Murray kisasszony, megvetõleg rázva fényes hajfürtjeit.
- Ez, gondolom, azt jelenti, hogy mindet kedveli... de melyiket legjobban?
- Nem, tényleg utálom õket; de, mondjuk, Harry Meltham a legjóképûbb és legszórakoztatóbb, Hatfield úr a legokosabb, Sir Thomas a legnagyobb gazember, és Green úr a legbutább.
De ha választanom kell közülük, akkor Sir Thomas Ashbyt választanám.
- De hiszen azt mondta, hogy gazember, és hogy utálja!
- Ó, azt nem bánom, hogy gazember, sõt, csak annál jobban tetszik; ami pedig azt illeti, hogy utálom, hát, ha már úgyis férjhez kell mennem, nem is lenne rossz az Ashby-kastély úrnõjének lenni.
Persze, ha örökre fiatal maradhatnék, akkor inkább nem mennék férjhez.
Élvezni szeretném az életet, flörtölni az egész világgal, míg csak az a veszély nem fenyegetne, hogy vénkisasszonynak neveznek; ezt a gyalázatot elkerülendõ, tízezernyi hódolómnak mind összetörném a szívét, egyet kivéve, egy elõkelõ, gazdag és bõkezû férfit, olyat, akiért ötven nõ eped, és ahhoz hozzámennék.
- Nos, amíg ezek a nézetei nem változnak meg, ajánlom, hogy maradjon csak hajadon; még akkor is, ha a vénkisasszonyság gyalázata fenyegeti.
Tizedik fejezet - A TEMPLOMBAN
- Nos, Grey kisasszony, mit szól az új káplánhoz? - kérdezte Murray kisasszonya következõ vasárnap, a templomból hazatérõben.
- Nem is tudom - feleltem -, hiszen még prédikálni sem hallottam.
- De látni látta, nem?
- Igen, de egy ember jellemét nem lehet megítélni egyetlen kurta pillantásból.
- Olyan csúnya, nem?
- Én nem tartom különösebben csúnyának; ez a fajta arckarakter sohasem voltellenemre; egyvalamit azonban jól megfigyeltem: azt, hogy hogyan olvasott fel - nagyszerûen, legalábbis sokkal jobban, mint Hatfield úr szokott.
Úgy olvasott fel a Bibliából, hogy minden vers lényegére hangsúly került; úgy tûnt, hogy még a legfelületesebbeknek is oda kellett figyelniük, még a legtudatlanabbaknak is fel kellett fogniuk; az imákat pedig úgy olvasta, mintha nem is olvasna, hanem õszintén és szívbõl fohászkodna.
- Na igen, erre jó; a szertartáson átrágja magát, de nincs egy árva eredeti gondolata.
- Honnan tudja?
- Ó, tudom; ilyen dolgokban rendkívül tisztán látok.
Megfigyelte, hogyan ment ki a templomból?
Mintha rajta kívül nem is lett volna ott senki, se jobbra nem nézett, se balra; szemlátomást csakis az járt a fejében, hogy mielõbb hazaérjen az ebédjéhez; más gondolat nem is fért abba a nagy buta fejébe.
- Maga persze azt szerette volna, ha legalább egy pillantást vet a kegyúripad felé - mondtam, nevetve felháborodásán.
- Hogyisne!
Ekkora arcátlanság nagyon is felháborított volna! - felelte õ, fejét gõgösen felvetve; majd egy pillanatnyi gondolkodás után hozzátette: - Nos, elismerem, káplánnak megfelelõ; de azért örülök, hogy szórakoztatásért nem rá kell hagyatkoznom.
Látta, hogy rohant elénk Hatfield úr, hogy pukedlimet megkapja, és hogy a hintóba felsegítsen bennünket?
- Láttam - feleltem, és magamban hozzátettem: "Nem is tartottam papi méltóságával összeegyeztethetõnek, hogy hanyatt-homlok szalad le a szószékrõl, oly mohón óhajt kezet rázni a kegyúrral s felsegíteni feleségét és lányait a hintóba; azonkívül annak sem örülök, hogy engem kis híján kicsukott belõle"; mert, noha ott álltam az orra elõtt, a hintó hágcsójánál, várva, hogy én is beszállhassak, õ annyira ragaszkodott hozzá, hogy felsegítse õket és rájuk csukja az ajtót, hogy a család egyik tagjának kellett kiszólnia: a nevelõnõ még nincs benn; akkor aztán bocsánatkérés nélkül, az uraságéknak jó napot kívánva távozott, a lakájra hagyva a további teendõket.
Megjegyzem: Hatfield tiszteletes úr sohasem állt szóba velem, de Sir Hugh és Lady Meltham, Harry úr és Meltham kisasszony, Green úr és húgai sem: senki azok közül a hölgyek és urak közül, akik abba a templomba jártak, sõt senki azok közül, akik a Horton-kúriában valaha is megfordultak.
Murray kisasszony délután újra kérette a hintót a maga és a húga számára: mint mondta, túlságosan hideg van ahhoz, hogy a kertben sétáljanak, azonkívül úgy vélte, Harry Meltham is ott lesz a templomban.
- Mert - mosolygott rá ravaszkásan szép tükörképére - néhány hét óta igen buzgó templomjáró lett: az ember már-már azt hinné, jámbor keresztény vált belõle.
Maga is velünk jöhet, Grey kisasszony: azt akarom, hogy lássa õt; nagyon sokat javult azóta, hogy külföldrõl hazajött... el sem tudja képzelni!
És újra láthatja a szép Weston urat is, és hallhatja majd prédikálni.
Hallottam prédikálni, és határozottan elégedett voltam tanításának evangéliumi igazságával, viselkedésének komoly egyszerûségével és stílusának tisztaságával és erejével.
Valóban üdítõ volt ilyen prédikációt hallgatni az elõzõ káplán száraz, unalmas fejtegetései és a lelkész dagályos tirádái után.
Hatfield tiszteletes úr rendszerint végigvitorlázott vagy inkább szélvészként végigsöpört a padok között, dúsan hímzett selyemtalárja zizegve röpdösött neki a padajtóknak, felhágott a szószékre, miként a hódító hág fel diadalszekerére, keresett eleganciával leereszkedett a bársonypárnára, és jó ideig úgy maradt, ernyedt mozdulatlanságban; azután elmotyogott egy kollektát, elhadarta a miatyánkot, felállt, lehúzta levendulaszínû kesztyûjét, hogy a gyülekezet megcsodálhassa ragyogó gyûrûit, végigsimította pompásan göndörített haját, közszemlére tette patyolat zsebkendõjét, elmondott egy nagyon rövid passzust vagy akár csak egy mondást a Bibliából, értekezésének mottójául, s végre elõadta beszédét, amely mint beszéd általában jónak volt mondható, noha túlságosan körülményes és mesterkélt volt az én ízlésemnek; a tételeket jól állította fel, a bizonyítás logikus volt, mégis, néha alig tudtam türtõztetni magam, hogy valami módon jelét ne adjam helytelenítésemnek vagy türelmetlenségemnek.
Kedvenc témája az egyházi fegyelem volt meg a szertartások és ceremóniák, az apostoli jogfolytonosság, a papságnak járó tisztelet és engedelmesség, a szakadárság égbekiáltó bûne, a kegyes élet elengedhetetlen szükségessége, azon személyek mélységesen elítélendõ elbizakodottsága, akik vallási dolgokban különvéleményt merészelnek nyilvánítani vagy az Írást a maguk módján merik értelmezni; és néha (hogy tehetõsebb híveit lekötelezze): a szegények kötelezõ engedelmessége a gazdagokkal szemben. Intéseit és dörgedelmeit az egyházatyáktól vett idézetekkel támogatta meg: õket, úgy tetszett, sokkal jobban ismeri, s legalább annyira fontosnak tartja, mint az apostolokat és az evangélistákat.
Idõnként azonban másfajta prédikációkkal lepett meg bennünket, olyanokkal, amelyeket sokan nagyon jónak tartanának - csakhogy ezek meg sötétek és ridegek voltak, Istent mint rettenetes munkafelügyelõt és nem mint jóindulatú atyát állították a gyülekezet elé.
De miközben hallgattam, magam is hajlottam rá, hogy õszintének higgyem: talán megváltoztatta nézeteit, és igazán vallásos lett; zord és rideg, de legalább elkötelezett.
Ezek az illúziók azonban hamar a semmibe vesztek, amint a templomból kijövet megütötte a fülem kedélyes tréfálkozása Melthamékkal, Greenékkel vagy akár Murrayékkal; ilyenkor valószínûleg a saját prédikációján nevetett, remélve, hogy legalábbis szeget ütött ezeknek a nyavalyásoknak a fejébe; a vén Betty Holmes most remélhetõleg lemond majd a pipa bûnös élvezetérõl, mely harminc esztendeje volt szegénynek napi vigasza; Georga Higgins eztán remélhetõleg nem fog vasárnap este sétifikálni, Thomas Jacksont pedig furdalni fogja a lelkiismeret, és megingatja szilárd hitében, miszerint örömteli feltámadásban lesz majd része az utolsó napon.
Mindebbõl arra kellett következtetnem, hogy Hatfield tiszteletes úr azok közül való, akik "nehéz és elhordozhatatlan terheket kötöznek egybe, és rárakják az emberek vállára, de maguk egy ujjal sem akarják azokat mozdítani", s akik "mellõzik az Isten parancsolatát, s csak az emberek rendeléseihez ragaszkodnak".
Örömmel láttam, hogy az új káplán semmiben sem hasonlít hozzá.
- Nos, Grey kisasszony, és most mi a véleménye róla? - kérdezte Murray kisasszony, amint az istentisztelet után helyet foglaltunk a hintóban.
- Semmivel sem rosszabb, mint eddig - feleltem.
- Rosszabb? - kérdezte megrökönyödve.
- Hát ezt meg hogy érti?
- A véleményem semmivel sem rosszabb róla, mint eddig volt.
- Nem rosszabb?
Még szép! Ellenkezõleg!
Nem vette észre, mennyit javult?
- Ó, igen, hogyne - feleltem, mert rájöttem, hogy Harry Melthamre gondol, és nem Weston úrra.
Az illetõ úriember valóban odasietett hozzánk, hogy a kisasszonyokkal beszédbe elegyedjék - ezt aligha merte volna megtenni, ha anyjuk is jelen van -; majd pedig udvariasan felsegítette õket a hintóba.
Õ nem akart engem kicsukni, mint Hatfield úr, de a segítségét sem ajánlotta fel (mely esetben egyébként is kénytelen lettem volna visszautasítani); amíg az ajtó nyitva volt, ott álldogált, fecsegve és somolyogva, azután megemelintette kalapját, és útjára ment: ami azt illeti, én alig vettem tudomásul a jelenlétét.
Társnõimet annál jobban érdekelte; útban hazafelé nemcsak a külsejét, szavait és cselekedeteit vitatták meg, de minden egyes arcvonását és ruhadarabját is.
- Nehogy azt hidd, hogy kisajátíthatod, Rosalie - vágta el a vitát Matilda kisasszony; nekem is tetszik: remek játszópajtás lenne belõle.
- Rendelkezz vele, Matilda, engem nem érdekel - felelte tettetett közönnyel nõvére.
- És abban is biztos vagyok - folytatta húga -, hogy én éppúgy tetszem neki mint te; nem igaz, Grey kisasszony?
- Nem tudom; nem ismerem az érzelmeit.
- Tetszem neki és punktum!
- Drága Matildám!
Senkinek sem fogsz tetszeni, amíg meg nem szabadulsz ettõl a szörnyûséges modorodtól.
- Ugyan már!
Harry Melthamnek igenis tetszik a modorom, és papa barátainak is.
- Nos, az öregembereket és a másodszülötteket lehet, hogy rabul ejted; de senki más nem fog rajongani érted, nekem elhiheted.
- Fütyülök rá: engem nem a pénz érdekel, mint téged és mamát.
Ha a férjemnek lesz néhány jó lova és kutyája, a többi mehet a pokolba.
- Nos, ha ilyen illetlen kifejezéseket használsz, igazi úriember soha nem foga közeledbe jönni.
Ezt nem volna szabad eltûrnie, Grey kisasszony.
- Nem tudom megakadályozni, Murray kisasszony.
- Azonkívül nagyon tévedsz, Matilda, ha azt hiszed, hogy tetszel Harry Melthamnek; biztosítlak róla, hogy mélységesen tévedsz.
Matilda épp dühös visszavágásra készülõdött, amikor szerencsére hazaértünk; a lakáj kinyitotta az ajtót, leeresztette a hágcsót, és ezzel véget vetett a vitának
Tizenegyedik fejezet - A BÉRLÕK
Mivel most már csak egy tanítványom volt - noha sikerült legalább annyi gondot okoznia, mint három-négy másiknak, és noha a nõvére is vett még német- és rajzórákat -, jóval több szabad idõ állt rendelkezésemre, mint eddig bármikor, mióta csak a nevelõnõi munka jármát a nyakamba vettem; ezt az idõt részben az otthoniakkal való levelezésre, részben olvasásra, tanulásra, zene- és énekgyakorlásra fordítottam, részben pedig a parkban és a mezõn való sétálgatásra, ha szükségük volt rám, akkor tanítványaimmal, ha nem, akkor egymagamban.
Amikor éppen nem akadt kellemesebb tennivalójuk, a Murray kisasszonyok szórakozás gyanánt végiglátogatták az apjuk birtokán élõ szegény bérlõket, fogadták alázatos hódolatukat, és meghallgatták a beszédes öregasszonyok ódon történeteit vagy legfrissebb pletykáit; néha pedig abból a tisztább örömbõl is kivették a részüket, hogy boldoggá tették ezeket a szegény embereket szívderítõ jelenlétükkel s alkalmi ajándékukkal, melyet oly könnyen adtak, s amazok oly hálásan fogadtak.
Idõnként engem is felszólítottak, hogy kísérjem el õket ezekre a körutakra; idõnként pedig egyedül kellett elmennem, hogy teljesítsek valamely ígéretet, amelyet könnyebb volt megtenni, mint beváltani: vigyek el egy kisebb összeget, vagy olvassak fel egy ágyban fekvõ betegnek; ekképpen több bérlõvel ismeretséget kötöttem, és néha a magam szántából is meglátogattam õket.
Többnyire jobban örültem annak, ha egyedül mehetek, mint ha az ifjúhölgyek is kiruccantak; hiányos neveltetésük következtében ugyanis fölöttébb visszatetszõen viselkedtek a náluk alacsonyabb rangúakkal.
Gondolatban sohasem cseréltek velük helyet, következésképp nem is ismerhették érzéseiket, ezért egy tõlük teljes mértékben elütõ fajtának tekintették õket.
Nézték, ahogy ezek a szegény teremtések étkeznek, és udvariatlan megjegyzéseket tettek az étkükre, valamint asztali viselkedésükre; kinevették egyszerû nézeteiket és parasztos beszédüket, míg azok végül már megszólalni is alig mertek a jelenlétükben; vén bolondnak, ostoba fajankónak nevezték a komoly öregeket a fülük hallatára; és elképzelni sem tudták, hogy ezzel megbántják õket.
Én láttam, hogy a bérlõket gyakran sérti és felháborítja az ilyen viselkedés, noha a "nagyságos kisasszonyoktól" való félelem féket tesz a nyelvükre; a kisasszonyok azonban nem vettek észre semmit.
Úgy vélekedtek, hogy a bérlõk, mivel szegények és tanulatlanok, egyben ostobák és bárdolatlanok is; nekik pedig, a fölöttük állóknak, ha már leereszkedtek hozzájuk, és shillingekkel, félkoronásokkal meg ruhadarabokkal ajándékozták meg õket, jogukban áll szórakozni a rovásukra; kétségkívül kijár nekik a hódolat, ha egyszer õrangyalként leszálltak hozzájuk, hogy szükségükben megsegítsék õket s felderítsék szerény hajlékukat.
Gyakorta megpróbáltam kiverni tanítványaim fejébõl e téves képzeteket, anélkül azonban, hogy könnyen felszínre törõ és csak nehezen csillapítható gõgjüket felborzoltam volna - de vajmi kevés eredménnyel; nem is tudom, melyikük volt a rosszabb: Matilda durva volt és lármás, de az érettebb korú és külsejû Rosalie-tól jobbat várt volna az ember, s õ mégis oly sértõen és meggondolatlanul viselkedett, mint egy tízéves gyerek.
Február utolsó hetében, egy derûs napon a parkban sétáltam, élvezve a magány, egy jó könyv és a szép idõ háromszoros gyönyörûségét; Matilda kisasszony ugyanis, mint mindennap, kilovagolt, Murray kisasszony pedig délelõtti látogatásra indult valahová anyjával együtt.
Egyszerre eszembe jutott, hogy le kellene mondanom ezen önzõ gyönyörökrõl, itt hagynom a parkot ragyogó kék mennyboltkupolájával, a még lombtalan ágakat zörgetõ nyugati szelet, a hófoltokat, amelyek kiteleltek a horpadásokban, de már olvadoztak a nap tüzétõl, a kecses õzeket és szarvasokat, amelyek a nedves, immár tavasziasan zsendülõ növényzet közt legelésztek - és el kellene látogatnom az özvegy Nancy Brown kunyhójába, akinek a fia álló nap a mezõn dolgozott, s akit most fájdalmas szemgyulladás gyötört, és jó ideje megakadályozta az olvasásban, a komoly, sokat gondolkodó, értelmes asszony legnagyobb bánatára.
El is mentem hozzá, és egyedül találtam, mint rendesen, kicsi, szûk és homályos kunyhójában, amelyben megrekedt a füst és a pállott levegõ, de amelyet mégis oly tisztán és rendben tartott, amennyire csak tellett tõle.
Ott üldögélt az apró tûz elõtt (néhány vöröslõ parázsszem s pár vékony gally mindössze), és szorgosan kötött, lábánál kicsi zsákvászon párna magánya egyetlen társának, a macskának: ott kuporgott a szelíd állat, hosszú farkát bársony mancsai köré tekerve, s le-lecsukódó, álmos szemekkel nézte az alacsony, girbegurba kandallórácsot.
- Hát hogy van, Nancy?
- Elvagyok, kisasszony, elvagyogatok... a szemem az nem javul, de a lelkem könnyebb valahogy - felelte, és elégedett mosollyal kelt fel üdvözlésemre: ennek örültem, mert Nancyt újabban vallásos melankólia szállta meg.
Gratuláltam neki a változáshoz.
Egyetértett velem, hogy bizony nagy áldás ez, s hozzátette, hogy "igen-igen hálás is érte". - Ha úgy tetszik az Úrnak, hogy megkímélje a szemem világát, és újra bele-beleolvashassak a Bibliámba, olyan boldog leszek, hogy nem cserélnék a királynõvel sem.
- Remélem, hogy megkíméli, Nancy - feleltem -; de addig is eljövök majd néha magához, és felolvasok, ha lesz egy kis szabad idõm.
Szegény asszony hálálkodó szavak kíséretében széket akart nekem keríteni, de mivel ezt megtettem helyette én magam, a tûzzel kezdett foglalatoskodni, néhány gallyat dobva a haldokló parázsra; majd pedig levette a polcról használatban megkopott Bibliáját, gondosan leporolta és átnyújtotta.
Megkérdeztem, hogy melyik részt kívánja hallani. - Hát, ha nem bánja, Grey kisasszony, én bizony leginkább azt a részt szeretném hallani János apostol elsõ levelébõl, ahol azt mondja: "Az Isten szeretet, és a ki a szeretetben marad, az Istenben marad, és az Isten is õ benne."
Némi keresgélés után rábukkantam e szavakra a negyedik részben.
Amikor a hetedik vershez értem, Nancy Brown félbeszakított, és szükségtelen bocsánatkérések közepette, hogy ily szabadosságra vetemedik, megkért, hogy nagyon lassan olvassam, mert szeretne minden szónál elidõzni és mindnek az értelmét felfogni; bizonyára megbocsátok neki, de hát õ csak egy "egyszerû személy".
- A legbölcsebb embernek is javára válna - feleltem -, ha akár órákig elmélkedne e verseken; magam is szívesebben olvasom õket lassan.
Ennek megfelelõen a lehetõ leglassabban s a legvilágosabb hangsúlyozással olvastam végig a részt figyelmes hallgatómnak, aki a végén õszinte, szívbõl jövõ köszönetet mondott.
Fél percig még némán ültem, hadd elmélkedjen a szöveg értelmén, amikor meglepetésemre õ szegte meg a csendet azzal a kérdéssel, hogy mi a véleményem Weston úrról.
- Nem is tudom - feleltem a váratlan kérdéstõl némileg meghökkenve. - Azt hiszem, nagyon jól prédikál.
- Úgy bizony; és milyen szépen beszél!
- Csakugyan?
- Úgy bizony.
A kisasszony még nem találkozott... még nem társalgott vele?
- Nem, énvelem senki sem szokott társalogni... kivéve persze az ifjúhölgyeket.
- Ó, azok kedves, derék kisasszonyok; de beszélni nem tudnak olyan szépen, mint õ.
- Tehát meg szokta látogatni magát, Nancy?
- Meg, kisasszony, és én hálás vagyok érte.
Jóval többször meglátogat bennünket, szegényeket, mint Bligh úr szokta vagy a nagytiszteletû úr. És mi mindig örömmel fogadjuk, amit a nagytiszteletû úrról nem mondhatok el - attól egyesek még félnek is.
Amelyik házba belép, ott biztos, hogy talál valami hibát, és rá is kezdi mindjárt, alighogy a küszöböt átlépi: de persze lehet, hogy a kötelességének tartja.
És sokszor meg szidni jön a népeket, hogy mért nem voltak istentiszteleten, mért nem akkor térdeltek le vagy álltak föl, amikor kell, mért járnak a metodista kápolnába; ámbátor énbennem még nemigen talált hibát.
Még Weston úr elõtt eljött hozzám is egyszer-kétszer, amikor olyan zavaros volt a fejem meg a lelkem; mivel az egészségemmel is bajok vannak, hát voltam bátor elküldetni érte - és õ el is jött azonnal.
Nagy volt az én bajom akkor, Grey kisasszony... hála Istennek, elmúlt már... hiába vettem akkor a Bibliámat, az sem tudott nékem vigaszt nyújtani.
Az a rész, amit az imént felolvasott, rengeteg gondot okozott szegény fejemnek... "Aki nem szeret, nem ismerte meg az Istent."
Ettõl igen megijedtem; mert úgy éreztem, nem szeretem igazán sem Istent, sem az embereket, és nem is fogom tudni szeretni, hiába próbálom.
Meg az az elõtte való rész, amelyik azt mondja: "Senki sem cselekszik bûnt, aki az Istentõl született."
Meg az, hogy: "A törvénynek betöltése a szeretet."
Meg az a sok többi, kisasszony, de nem akarom evvel fárasztani.
Mintha mind elítélt volna, amiért nem a helyes utat járom; és mivel magamtól nem találtam meg a helyes utat, elküldtem Billt, hogy kérje meg Hatfield tiszteletes urat, legyen olyan jó, és nézzen be hozzám; el is jött, és én elmondtam neki minden bajomat.
- És õ mit válaszolt, Nancy?
- Hát, mintha megvetett volna, kisasszony.
Lehet, persze, hogy tévedek, de hát csak horkantott egyet, azután elmosolyodott, és azt mondta: "Ez mind csupa bolondság!
Maga a metodistákhoz jár, jóasszony!"
De hát én sose voltam a metodistáknál, és ezt meg is mondtam neki.
Erre azt mondja: "No, azt mondja, hát csak jöjjön el a templomba, ott majd meghallgathatja az Írás helyénvaló magyarázatát, ahelyett, hogy idehaza morfondírozna a Biblián."
Mondtam neki, jártam én templomba eleget, amikor még megvolt az egészségem, de ebben a téli hidegben nem merem kitenni a lábom... meg a zsábám is igencsak kínoz.
Erre azt mondja: "Jót fog tenni a zsábájának, ha elsántikál a templomba; a zsábának jót tesz a gyaloglás.
Ha a ház körül tud járkálni, akkor a templomba mért nem tud eljönni?
Az az igazság, azt mondja, hogy maga túlságosan elkényelmesedett.
A kötelesség elhanyagolására könnyû mentséget találni."
Hát, tudja, Grey kisasszony, ez nem egészen így volt.
De azért azt mondtam, hogy megpróbálom.
"Csakhogy, nagytiszteletû uram, mondok, mit érek én avval, ha elmegyek a templomba?
Szeretném a bûneimet eltöröltetni, hogy a fejemre ne olvastassanak majd, s hogy az Úr szerelme újra eláradjon az én szívemben; de ha a bibliaolvasással meg az itthoni imádkozással ezt nem tudom elérni, mit érek avval, ha elmegyek a templomba?"
"A templom - felelte õ - az Úr szolgálatára kijelölt hely.
Magának kötelessége, hogy olyan gyakran járjon el oda, amilyen gyakran csak tud.
Ha vigaszt akar találni, azt a kötelesség útján kell keresnie..." - ezt mondta, meg még többet is, csak nem emlékszem már az összes szép szavára.
De a lényeg az az volt, hogy járjak minél többet a templomba, vigyem magammal az imakönyvemet, olvassam belõle hangosan a reszponcóriomokat, meg álljak meg térdeljek meg üljek, ahogy dukál, vegyem magamhoz minél többször az úrvacsorát, hallgassam meg az õ meg a Bligh úr prédikációit, és akkor minden rendben lesz; ha teljesítem a kötelességemet, azt mondja, akkor elnyerem majd az Úr áldását is.
"Persze ha így sem talál vigaszra - azt mondja -, akkor nincs mit tenni."
"Ha nem találok vigaszra, akkor én menthetetlen bûnös vagyok, nagytiszteletûuram?" - kérdem tõle.
"Nos - azt mondja -, ha mindent megtesz, hogy bejusson a mennyek országába, és mégse sikerül, akkor maga azok közül való kell hogy legyen, akik bebocsátást kérnek, de nem kapnak."
Akkor megkérdezte, hogy nem láttam-e valamerre a kisasszonyokat; mondtam neki, hogy a Mohás-dûlõ felé sétáltak az imént... erre félrerúgta szegény macskámat, és utánuk szaladt, de olyan fürgén, akár a nyúl; én meg igen elszomorodtam.
Az utolsó szavai ólomként nehezedtek a szívemre, hogy már alig bírtam õket elviselni.
De azért megfogadtam a tanácsát; gondoltam, jót akar õ, csak hát kicsit furcsaféle.
Tudja, kisasszony, a nagytiszteletû úr gazdag és fiatal, nehéz neki megérteni az ilyen magamfajta szegény öregasszony gondolkozását.
Mégis igyekeztem megtenni mindent, amit parancsolt... de meglehet, untatom a kisasszonyt a fecsegésemmel.
- Jaj, dehogy, Nancy!
Folytassa csak.
- No, hát a zsábám az javult valamicskét... nem tudom, hogy a templombajárástól-e... de aztán huzatot kapott a szemem.
Nem gyulladt be persze azonnal, ha nem csak úgy lassacskán... de nem is a szememrõl akartam én beszélni, hanem a lelkem bajáról... igazat szólva, Grey kisasszony, az nem sokat enyhült a templomba járástól... az egészségem úgy-ahogy helyrejött, de a lelkem az nem.
Hallgattam a papokat, olvastam az imakönyvemet, de csak olyan volt az, mint a zengõ érc meg pengõ cimbalom: a prédikációkat nem értettem, az imakönyvbõl meg csak azt tudtam meg, hogy milyen gonosz teremtés lehetek, ha azokat a jámbor szavakat olvasva se javulok meg, sõt nehéz munkának érzem az olvasásukat, nem pedig áldásnak meg kiváltságnak, mint a többi jó keresztény.
Olyan üres meg sötét volt elõttem minden.
És azok a rettenetes szavak: "Nem minden, a ki ezt mondja nékem: Uram! Uram! megyen be a mennyek országába."
Minden bizodalmamat elvették.
Aztán egyik vasárnap, amikor a szentségeket kiszolgáltatta, Hatfield tiszteletes úr így szólt: "Ha van köztetek, akinek nem tiszta a lelkiismerete, akinek további vigaszra vagy tanácsra van szüksége, jöjjön el hozzám vagy az Úrnak más megértõ szolgájához, és adja elõ bánatát!"
Úgyhogy következõ vasárnap istentisztelet elõtt benéztem a sekrestyébe, hogy még egyszer beszélek a pappal.
Nem lett volna bátorságom hozzá különben, de hát, gondoltam, ha a lelkem forog a kockán, akkor muszáj.
De a tiszteletes úr azt mondta, hogy nem ér rá velem foglalkozni.
"Különben is - azt mondja -, most sem mondhatok mást, mint amit már korábban mondtam.
Vegye magához a szentségeket, és teljesítse továbbra is a kötelességét; ha az sem segít magán, akkor semmi sem segít.
Hagyjon engem békén."
Úgyhogy kijöttem.
De még hallottam, hogy Weston úr... akkor már Weston úr is ott volt, kisasszony, az volt az elsõ vasárnapja Hortonban, ott volt õ is a sekrestyében, karing volt rajta, tudja, és éppen föladta a tiszteletes úrra a talárját...
- Igen, Nancy, folytassa.
- Na, hát akkor hallottam, hogy megkérdi Hatfield tiszteletes urat, hogy ki vagyok én, mire õ azt feleli: "Ó, csak egy fecsegõ vén bolond" - azt mondja.
- Ez igen rosszul esett nekem, Grey kisasszony, de azért odamentem a helyemre, és imádkozni kezdtem, de a lelkem nem talált békét.
A szentségeket magamhoz vettem, de úgy éreztem egyfolytában, mintha a kárhozatomra ennék és innék.
Úgyhogy nagy lelki zavarodottságban mentem haza az istentiszteletrõl.
Másnap, mielõtt még rendet csináltam volna... merthogy nemigen volt erõm a söpréshez meg a mosogatáshoz, hát csak leültem itt a piszokban... egyszer csak beállít Weston úr!
Elkezdtem ugye sürgölõdni, söprögetni, és azt hittem, jól össze fog szidni a lustaságomért, ahogy Hatfield tiszteletes úr tenné; de tévedtem ám: mert csak barátságosan jó reggelt kívánt.
Gyorsan leporoltam egy széket, megpiszkáltam a tüzet a kandallóban; de mivel a tiszteletes úr szavai nem mentek ki a fejembõl, hát csak megkérdeztem: "Ugyan mi szél hozza ide, uram, egy ilyen "fecsegõ vén bolond"-hoz?"
Hát meglepõdött, mondhatom; bizonygatni kezdte, hogy a pap csak tréfált, de látva, hogy én ezt nem hiszem, azt mondta: "Ne is gondoljon rá, Nancy; Hatfield tiszteletes úr rosszkedvében volt tegnap; tudja jól, hogy egyikünk sem tökéletes... még maga Mózes is kiejtett meggondolatlan szavakat az õ száján.
Üljön le, ha van egy kis ideje, és mondja el, hogy mitõl fél, mi bántja; ha tudok, segítek magán."
Így hát leültem melléje.
Tudja, Grey kisasszony, akkor még nem is ismertem õt egyáltalán, és hát fiatalabb még Hatfield tiszteletes úrnál is, meg nem is olyan szép külsejû, meg úgy elsõ látásra komor is egy kicsikét... és mégis milyen kedvesen szólt hozzám... amikor meg szegény macskám felugrott a térdire, hát csak megsimogatta és elmosolyodott, úgyhogy ezt jó jelnek vettem, mert egyszer, amikor a papnak ugrott föl a térdire, az igen dühösen lesöpörte szegénykét.
Pedig a macskától nem várhatja el az ember, hogy tudja az illemet, nem igaz, Grey kisasszony?
- Persze hogy nem, Nancy.
És mit mondott akkor Weston úr?
- Nem mondott az semmit, csak igen türelmesen végighallgatott, és nem szidott közben egy szóval se; úgyhogy én el is mondtam neki mindent, akárcsak magának az elõbb... de még többet is.
"Nos - felelte -, Hatfield tiszteletes úr igen helyesen tanácsolta magának, hogy teljesítse továbbra is a kötelességét; természetesen nem úgy értette, hogy a keresztényi kötelesség csak a templomba járásból áll: úgy gondolta, ott megtudhatja, hogy mi mást lehet még tenni, megtudhatja, hogyan kell élvezetet lelni a lelkigyakorlatokban ahelyett, hogy nyûgnek és tehernek érezné õket.
S ha megkérte volna, hogy magyarázza el azokat a szavakat, amelyek megijesztették magát, akkor bizonyára elmondta volna, hogy ha sokan akarnak bejutni a mennyek országába, de nem tudnak, az azért van, mert a bûneik megakadályozzák õket ebben; példának okáért, ha valaki nagy zsákkal a vállán be akar menni egy keskeny ajtón, elõbb le kell tennie a zsákot.
Én azonban biztos vagyok benne, Nancy, hogy magának nincsenek olyan bûnei, amelyeket ne vetne el szívesen, ha tudná a módját."
"Igaza van, uram, nagyon is igaza" - feleltem én.
"Nos hát - folytatta -, ismeri az elsõ és legfontosabb parancsolatot, és a másodikat, amely szorosan összefügg vele... ezen két parancsolaton alapszik a törvény és a próféták tanítása.
Azt mondja, nem tudja szeretni Istent; de véleményem szerint ha belegondol abba, hogy ki és mi Õ, lehetetlen nem szeretnie.
Õ a maga atyja, a legjobb barátja: tõle származik minden áldás, minden, ami jó, kellemes és hasznos; mint ahogy a Sátántól származik minden gonoszság, minden, amit gyûlölni, félni és kerülni kell... a Sátán az Õ ellensége, mint ahogy a miénk is.
Ezért öltött testet az Úr, hogy lerombolja a Sátán mûvét; egyszóval: az Úr a szeretet; tehát minél több bennünk a szeretet, annál közelebb vagyunk Hozzá, annál több kegyelem száll ránk."
"Hát, uram - feleltem én -, ha mindig ezekre a dolgokra tudnék gondolni, akkor bizonyára tudnám szeretni Istent; de hogyan szerethetném felebarátaimat, ha folyton bosszantanak, ha olyan rosszak és bûnösek, mint némelyikük?"
"Bizony nehéz dolog - mondta õ - szeretni felebarátainkat, ha sok bennük a gonoszság, és ha hibáik bennünk is felébresztik a gonoszt; de ne feledje, hogy felebarátainkat is Õ teremtette, és szereti õket; és aki szereti a teremtõt, annak szeretnie kell a teremtményeit is.
És ha az Úr úgy szeret bennünket, hogy egyetlen fiát adta értünk, akkor minekünk is szeretnünk kell egymást.
De amennyiben nem képes ragaszkodást érezni azok iránt, akik nem törõdnek magával, ennyit legalábbis megpróbálhat: amit akar, hogy az emberek cselekedjenek magával, mindazt maga is úgy cselekedje azokkal; sajnálnia kell õket hibáikért, megbocsátania gonoszságukért, és jót kell cselekednie velük.
Ha ehhez hozzászoktatja magát, Nancy, már maga a próbálkozás is némi szeretettel fogja eltölteni irántuk... arról nem is beszélve, hogy a kedvessége jóakaratot ébreszt majd bennük, ha más jó nem is igen mondható el róluk.
Ha szeretjük Istent, és szolgálni kívánunk Néki, próbáljunk meg olyanok lenni, mint Õ, segítsünk Néki az Õ munkájában, munkálkodjunk az Õ dicsõségén - amely nem más, mint az ember üdvössége -, hogy mielõbb eljöjjön az Õ országa, amely nem lesz egyéb, mint a világ békéje és boldogsága; bármennyire tehetetlennek látszhatunk, ha az életben mindama jót megtesszük, ami hatalmunkban áll, a legkisebb közülünk is sokat segíthet; lakozzunk tehát a szeretetben, hogy Õ is bennünk lakozhassék és mi Õbenne.
Minél több boldogságot osztunk, annál többet kapunk már ezen a világon; és annál nagyobb lesz a jutalmunk a mennyben, ha majd fáradozásunk után megpihenünk."
Azt hiszem, pontosan ezekkel a szavakkal mondta, kisasszony, mert azóta sokszor elismételtem õket magamban.
Azután fogta a Bibliát, felolvasott belõle innen-onnan, és úgy megmagyarázott minden passzust, hogy jobban se kellett: mintha csak új fény tört volna be a lelkembe; éreztem, hogy csodálatosan izzani kezd a szívem, és azt kívántam, bárcsak szegény Bill és az egész világ ott lett volna, hogy hallja és örvendezzék.
Amikor elment, beállított hozzám Hannah Rogers, az egyik szomszédasszony, és azt akarta, hogy segítsek neki a nagymosásban.
Mondtam, hogy nem tudok, mert még a krumplit se tettem föl az ebédnek, meg a reggeli edényt se mostam el.
Erre elkezdett szapulni, hogy micsoda egy lusta teremtés vagyok.
Egy kicsit elfogott a méreg, de nem vágtam neki vissza; csak annyit feleltem csöndesen, hogy az elõbb meglátogatott az új segédlelkész; meg hogy igyekszek gyorsan végezni, és akkor átmegyek hozzá segíteni.
Erre õ is megenyhült, az én szívem pedig szeretettel telt meg iránta, és nemsokára már igen jó barátnék voltunk.
Hát így van ez, Grey kisasszony; "az engedelmes felelet elfordítja a harag felgerjedését; a megbántó beszéd pedig támaszt haragot".
Nemcsak azokban, akikkel beszél az ember, hanem önmagában is.
- Milyen igaz, Nancy! Bárcsak gyakrabban jutna az eszébe az embereknek!
- Úgy bizony!
- És Weston úr azóta is járt itt magánál?
- Hogyne, többször is; amióta a szemem ilyen rossz, félórákat itt ülés felolvas nekem; de tudja, kisasszony, másokat is meg kell látogatnia, meg más dolga is van neki... áldja meg az Isten!
És a rákövetkezõ vasárnap micsoda prédikációt tartott!
A textusa az volt, hogy "Jõjetek én hozzám mindnyájan, a kik megfáradtatok és megterheltettetek, és én megnyugosztlak titeket" meg az utána következõ két áldott vers.
Maga akkor nem volt ott, kisasszony, hanem odahaza volt... micsoda boldog voltam én akkor!
És most is boldog vagyok, hála legyen Istennek! És örömmel teszek apró szívességeket a szomszédoknak... már amit egy szegény félvak teremtés megtehet; és õk szívesen fogadják, ahogy Weston úr megmondta.
Látja, kisasszony, most éppen harisnyát kötögetek... Thomas Jacksonnak lesz, aki igen fura öregember, a annak idején sokat veszekedtem vele.
Így hát, gondoltam, annyit igazán megtehetek, hogy kötök neki egy pár harisnyát; és amióta elkezdtem, sokkal több szeretetet érzek szegény feje iránt.
Pontosan úgy lett, látja, ahogy Weston úr megjósolta.
- Nagyon örülök, hogy ilyen boldognak és bölcsnek látom, Nancy; de most mennem kell, hamarosan szükség lesz rám a kúriában - mondtam. Elköszöntem tõle, és megígértem, hogy újra eljövök, ha idõm engedi. Majdnem olyan boldog voltam, mint õ.
Egy másik alkalommal egy szegény parasztembert látogattam meg, hogy felolvassak neki: a szárazbetegség utolsó stádiumában volt.
A kisasszonyok jártak nála elõzõleg, és nagylelkûségi rohamukban megígérték, hogy majd felolvasnak neki; de mivel késõbb már nem volt kedvük hozzá, megkértek, hogy tegyem meg helyettük.
Szívesen elmentem; s nagy örömömre ott is Weston úr dicséretét kellett hallanom, mind a beteg ember, mind a felesége szájából.
Az elõzõ elmondta, hogy nagy vigaszt merített az új segédlelkész látogatásaiból, aki "igencsak elüt" Hatfield tiszteletes úrtól; ez utóbbi ugyanis Weston úr Hortonba érkezése elõtt néha megfordult náluk; ilyenkor ragaszkodott hozzá, hogy a kunyhó ajtaja az õ kedvéért nyitva álljon, tekintet nélkül arra, hogy ez kárára válik a szenvedõnek; felcsapta az imakönyvét, elhadarta a betegeknek rendelt textus egy részét, és már ott sem volt, hacsak azért nem idõzött egy kicsivel tovább, hogy valamiért keményen megrója a bánat sújtotta feleségét vagy valami figyelmetlen, sõt szívtelen megjegyzést tegyen, amivel csak növelte és nem csökkentette a szenvedõ pár baját.
- De Weston úr bezzeg máshogyan imádkozott - mondta a beteg -, és igenkedvesen beszélt velem; sokszor meg felolvasott, és úgy ült le az ágyam szélire, mintha az édestestvérem volna.
- Úgy bizony! - kiáltott fel a felesége. - Három hete meg, látva, hogy szegény Jem vacog a hidegben, mivel a tûzünk alig pislákolt, megkérdezte, hogy kifogyott-e a szenünk.
Mondtam neki, hogy majdnem, és hogy nem tudom, hogyan szerezhetnénk tüzelõt, mivel szegények vagyunk; de nem gondoltam ám én arra, kisasszony, hogy segíteni akar rajtunk; hát másnap aztán küldött nekünk egy egész zsák szenet; azóta rendesen tudunk fûteni, és nagy áldás ez ebben a kutya hidegben.
De hát õ már csak ilyen, Grey kisasszony; amint valaki szegény betegnek a házába beteszi a lábát, azt is mindjárt észreveszi, hogy miben látnak szükséget; és ha úgy gondolja, hogy a maguk erejébõl nem tudják megszerezni, nem szól egy szót se, csak megszerzi.
Nem sokan tennék meg ezt, ha csak annyijuk volna, mint õneki; mert tudja, kisasszony, õ is csak abból él, amit a nagytiszteletû úrtól kap, az pedig, mint mondják, nem sok.
Furcsa diadalérzet kerített hatalmába, mert eszembe jutott, hogy a szeretetre méltó Murray kisasszony milyen gyakran nevezte Weston urat közönséges fajankónak, mivel csak ezüst zsebórát hord, és a ruhája nem olyan szép és új, mint Hatfield tiszteletes úré.
Boldog lelkiállapotban tértem vissza a kúriába, és hálát adtam az Úrnak, hogy van mirõl elmélkednem; most már van valami, ami kellemes gondolatokkal tölt el életem fárasztó egyhangúsága, magányos robotolása közepette - mivel csakugyan magányos voltam.
Hónapról hónapra, évrõl évre, kivéve az otthon töltött rövid idõszakokat, nem találkoztam egyetlen teremtménnyel, aki elõtt kitárhattam volna a lelkem annak reményében, hogy együttérzést, netán megértést kapok cserébe; senkivel, hacsak szegény öreg Nancy Brownt nem számítom, akivel úgy igazában elbeszélgethettem volna, s akinek társalgása jobbá, bölcsebbé, boldogabbá tett volna; és aki, már amennyire én megítélhetem, szintén hasznot meríthetne az enyémbõl.
Egyedüli társaságom nem valami szeretetre méltó gyerekek és tudatlan, akaratos lányok voltak, akiknek fárasztó ostobaságához képest a legteljesebb, zavartalan magány is hõn óhajtott és megfizethetetlen megkönnyebbülésnek tûnt.
Csakhogy ilyen társaságra szorulni szörnyû dolog mind közvetlen hatásában, mind valószínû következményeiben.
Soha nem kaptam kívülrõl egyetlen új, serkentõ gondolatot sem; ha pedig bennem virágzott ki egy-egy idea, azonmód gyászos hervadásra ítéltetett, mivel nem jutott éltetõ fényhez.
A megszokott társaság, mint tudjuk, nagy hatást gyakorol az ember gondolkodásmódjára és viselkedésére.
Akiknek cselekedetei nap mint nap a szemünk elõtt zajlanak le, akiknek szavai nap mint nap a fülünkbe csengenek, azok természetszerûleg - noha talán akaratunk ellenére, lassan, fokozatosan, szinte észrevétlenül - arra indítanak bennünket, hogy úgy viselkedjünk és úgy beszéljünk, ahogy õk.
Azt nem tudom és nem is akarom meghatározni, hol van ennek az ellenállhatatlan hasonlító erõnek a határa; de ha egy civilizált ember arra kényszerül, hogy tíz esztendõt a szörnyûséges vademberek közt töltsön, hacsak nem sikerül megnevelnie õket, nagy kérdés, hogy a tizedik esztendõ végére nem válik-e maga is barbárrá.
Mivel ifjú társnõimet megnevelni nem tudtam, attól féltem, hogy õk fognak engem elrontani - hogy fokozatosan a maguk szintjére szorítják le érzéseimet, szokásaimat, tehetségemet anélkül, hogy könnyû derûjüket, gondtalan élénkségüket belém plántálnák.
Máris éreztem, hogy felfogóképességem romlik, szívem keményedik, lelkem elsatnyul; rettegve gondoltam arra, hogy erkölcsi érzékem elhal, a jó és a rossz megítélésére való képességem összezavarodik, s minden jóra irányuló tehetségem elvész az ilyen életmód káros hatása következtében.
A föld mérgezõ párái már fojtogatták lelkem mennyországát; ekkor magasodott fel elõttem Weston úr; akár a hajnalcsillag tûnt fel szemhatáromon, hogy megmentsen a sötétségtõl; a lelkem örvendett, hogy most már van mirõl elmélkednem, olyasmi, ami nem alattam, hanem fölöttem áll.
Boldogan láttam, hogy a világ nemcsak Bloomfieldekbõl, Murraykból, Hatfieldekbõl, Ashbykbõl tevõdik össze, hogy az emberi kiválóság nem merõ elmeszülemény.
Ha valakirõl némi jót hallunk, rosszat pedig semmit, könnyû és kellemes dolog még többet hozzáképzelni; szükségtelen volna tehát minden egyes gondolatomat végigelemeznem; elég az hozzá, hogy a vasárnap gyönyörûségekkel teli nappá vált számomra (a hintó legrosszabb ülõhelyéhez már hozzátörõdtem), mivel szerettem hallani - és látni is õt; noha tudtam, hogy nem csinos, még csak nem is jóképû - csúnyának azonban semmiképp sem volt mondható.
Termetre kicsivel, egy igen kicsivel, magasabb volt az átlagosnál; arckaraktere túlságosan szögletes volt ahhoz, hogy szép legyen, de jellemerõt sugallt; sötétbarna haját nem göndörítette gondosan, mint Hatfield tiszteletes úr, hanem egyszerûen kisimította magas, fehér homlokából; a szemöldöke, azt hiszem, túlságosan bozontos volt, de az alatt a sötét szemöldök alatt lenyûgözõ erejû szempár csillogott, barna és nem nagy, ráadásul kissé mélyen ülõ, de fényesen ragyogó és roppant kifejezõ; jellemerõrõl tanúskodott a szája is, határozott akaratról és gondolkodó fõrõl; amikor pedig mosolygott... de errõl egyelõre nem beszélek, mert akkoriban még egyáltalán nem láttam mosolyogni; sõt, megjelenése sem utalt arra a nyájas egyéniségre, amilyennek a bérlõk leírták.
Mindenesetre már korábban kialakult róla a véleményem; és Murray kisasszony fitymálása ellenére meg voltam gyõzõdve róla, hogy kiváló értelmû, szilárd hitû, nagy jámborságú férfiú, csak kissé túlságosan komoly és zord: amikor pedig kiderült, hogy e jó tulajdonságait valódi emberszeretet és szelíd, tapintatos jóság gyarapítja, annál jobban megörültem neki, mivel nem számítottam rá.
Tizenkettedik fejezet - A ZIVATAR
Legközelebb csak március második hetében tudtam meglátogatni Nancy Brownt, mert, noha napközben számtalanszor akadt néhány szabad percem, egy egész órára már ritkán tekinthettem úgy, mint saját tulajdonomra; ahol ugyanis a dolgok Matilda kisasszony és nõvére szeszélyére voltak bízva, ott rendet vagy rendszerességet aligha lehetett várni.
Bármivel foglaltam el magam, ha éppen nem velük kellett lennem, akkor is, hogy úgy mondjam, harcra készen kellett állnom, mert ha nem jelentem meg azonnal, amint hívattak, az súlyos és megbocsáthatatlan bûnnek számított: nemcsak tanítványaim és anyjuk, de még a cseléd szemében is, aki lihegve kiabálta: - Azonnal menjen a tanulószobába, kisasszony! Az ifjú hölgyek várják!!!
- Minõ borzalom!
Várniuk kell a nevelõnõre!!!
Ezúttal azonban biztos voltam, hogy lesz egy-két szabad órám, Matilda ugyanis hosszú lovaglásra készült, Rosalie pedig Lady Ashby estebédjéhez öltözködött; megragadtam hát az alkalmat, és az özvegyasszony kunyhójához siettem, akit nagy aggodalomban találtam a macskája miatt, mivel egész nap a színét sem látta.
Azzal próbáltam megvigasztalni, hogy adomákat meséltem neki ezen állatfajta kóbor természetérõl.
- Én azoktól a vadõröktõl tartok - hajtogatta Nancy -, csak rájuk tudok gondolni.
Ha persze a fiatalurak idehaza lennének, akkor arra gondolnék, hogy õk uszították rá a kutyáikat szegényre, mert sok szegény ember macskájára ráuszították már; de hát ettõl most nem kell tartanom.
- Nancy szeme javult valamicskét, de meggyógyulni nem gyógyult meg: ünneplõ inget akart varrni a fiának, de mint elmondta, nagyon lassan halad vele, pedig nagyon hiányzik már szegény gyereknek.
Felajánlottam, hogy segítek egy kicsit a felolvasás után, mert aznap este sok idõm lesz, sötétedésig nem kell visszatérnem.
Nancy hálásan elfogadta az ajánlatot.
- Így legalább társaságom is lesz, kisasszony - mondta -, mivel igen magányosnak érzem magam a macskám nélkül.
- De mire befejeztem a felolvasást, és félig elkészültem egy szegéllyel, ujjamon Nancy tekintélyes méretû rézgyûszûjével, amelyet papírral tömtem ki, Weston úr érkezése szakította félbe munkálkodásomat - és karjában ott volt a sokat emlegetett macska.
Most láthattam, hogy mosolyogni is tud, méghozzá igen kedvesen.
- Tettem magának egy jó szolgálatot, Nancy - kezdte, majd engem megpillantva könnyedén meghajolt.
Hatfield tiszteletes és a magaszõrû urak észre sem vettek volna.
- Megszabadítottam a macskáját Murray úr vadõrének keze közül, illetve a puskájától.
- Áldja meg az Isten, uram! - kiáltotta hálásan az öregasszony, és majdnem sírva fakadt örömében, hogy kedvencét újra a keblére ölelheti.
- Vigyázzon rá - mondta Weston úr -, és ne eressze a nyulaskert közelébe, mert a vadõr megfogadta, hogy agyonlövi, ha még egyszer ott kapja; ma is megtette volna, ha nem érkezem idejében.
Attól tartok, esik az esõ, Grey kisasszony - fûzte hozzá halkabban, látva, hogy félretettem munkámat és távozni készülök.
- Kérem, ne zavartassa magát... Egy perc és megyek.
- Mindketten itt maradnak, amíg az esõ el nem áll - mondta Nancy, felszítva a tüzet, és még egy széket állított a kandalló elé. - Van itt hely mindenkinek!
- Itt jobban látok, Nancy, köszönöm - feleltem, és az ablakhoz vittem munkámat, s Nancyben volt annyi tapintat, hogy békében hagyott; lekefélte Weston úr kabátjáról a macskaszõrt, gondosan letörölgette kalapjáról az esõcseppeket, a macska elé odatette a vacsoráját, és közben egyre csak beszélt: hol köszönetet mondott papi jótevõjének, hol azon töprengett fennhangon, hogy hogyan akadhatott rá a macska a nyulaskertre, s hogy milyen következményei lesznek e felfedezésnek.
Weston úr csöndes, jóindulatú mosollyal hallgatta, és Nancy sürgetésének engedve végre helyet foglalt a tûznél, de megismételte, hogy nem maradhat sokáig.
- Még egy helyre el kell mennem - mondta -, azonkívül látom (s az asztalon heverõ könyvre nézett), hogy ma valaki már felolvasott magának.
- Igen, uram; Grey kisasszony volt olyan jó és felolvasott nekem egyrészt; most pedig a mi Billünknek segít inget varrnom... csak attól félek, még megfázik ott.
Jöjjön már ide a tûzhöz, kisasszony!
- Nem, köszönöm, Nancy, itt is elég meleg van.
És amint a zivatar elvonul, úgyis mennem kell.
- Jaj, kisasszony!
Hát nem azt mondta, hogy sötétedésig maradhat? - kiáltotta az izgága öregasszony, mire Weston úr tüstént a kalapja után nyúlt.
- Ne, uram - kiáltott fel újra Nancy -, könyörgök, ne menjen el, amíg így zuhog!
- Úgy látom, jelenlétem megakadályozza vendégét abban, hogy közelebb jöjjön a tûzhöz.
- Szó sincs róla, Weston úr - feleltem, remélve, hogy egy ilyenfajta hazugsággal nem követek el nagy bûnt.
- Ugyan már! - kiáltott Nancy.
- Van itt hely bõven!
- Grey kisasszony - fordult felém Weston úr tréfálkozva, mint aki szükségesnek érzi, hogy megváltoztassa a témát, akár van mondanivalója, akár nincs -, ugyan lágyítsa meg az uraság szívét irányomban, ha találkozik vele.
Õ is jelen volt, amikor Nancy macskáját megmentettem, és nem mondhatnám, hogy helyeselte volna.
Erre közöltem vele, hogy õ sokkal inkább nélkülözni tudná az összes nyulát, mint Nancy a macskáját, mely vakmerõ kijelentésre úriemberhez cseppet sem illõ szavakkal válaszolt, és attól tartok, ez alkalomból engem magamat is kissé elragadott a hév.
- Jóságos ég!
Remélem, nem veszett össze az urasággal a macskám miatt!
Ki nem állhatja, ha visszabeszélnek neki.
- Ó, semmi baj, Nancy. Egyáltalán nem bánt a dolog; nem mondtam nagyon udvariatlan dolgokat, Murray úrnak pedig egyébként is szokása a szitkozódás, ha dühbe gurul.
- Úgy bizony, uram.
- De most már tényleg mennem kell.
Egy mérföldnyire kell még egy házat meglátogatnom, és azt bizonyára nem akarja, hogy sötétben térjek haza; azonkívül az esõ is majdnem elállt... úgyhogy Isten áldja, Nancy.
Jó estét kívánok, Grey kisasszony.
- Jó estét kívánok, Weston úr. Nem ígérem biztosra, hogy meglágyítom Murray úr szívét, mert szinte sosem találkozom... illetve beszélek vele.
- Valóban? Nos, akkor nincs mit tenni - felelte õ fájdalmas arckifejezéssel, majd mosolyogva hozzáfûzte -: nem baj, azt hiszem, az uraságnak különben is több a mentegetõznivalója. - S azzal távozott.
Ameddig láttam, folytattam a varrást, majd elbúcsúztam Nancytõl, s élénk hálálkodását azzal vágtam el, hogy bizonyára õ is megtette volna ugyanezt a helyemben.
Visszatértem a Horton-kúriába, ahol, a tanulószobába belépve, a teázóasztalt szörnyû rendetlenségben találtam, a tálcát telelötyögtetve és telemorzsázva, Matilda kisasszonyt pedig valósággal õrjöngõ lelkiállapotban.
- Grey kisasszony, hol volt eddig?
Már fél órája megteáztam, és ráadásul magamnak kellett elkészítenem és elfogyasztanom!
Legyen szíves, ne késsen ennyit!
- Nancy Brownt látogattam meg.
Azt hittem, maga lovagol.
- Ebben az esõben? Ezt nem mondja komolyan!
Ez az átkozott zivatar is épp eléggé felbosszantott... akkor eredt el, amikor a legjobban élveztem. Erre hazajövök, és teázhatok egyedül!
Ráadásul nagyon jól tudja, hogy képtelen vagyok úgy elkészíteni a teát, ahogy szeretem.
- A zivatarra nem is gondoltam - feleltem (és valóban, eszembe sem jutott, hogy haza fogja kergetni Matildát).
- Persze hogy nem, mert magának tetõ volt a feje felett, és hogy mással mi van, az eszébe sem jutott.
Durva szemrehányásait meglepõ nyugalommal, sõt vidáman fogadtam, tudtam ugyanis, hogy több jót tettem Nancy Brownnal, mint amennyit neki ártottam; és talán még más gondolatok is a segítségemre voltak abban, hogy lelkem békéje fel ne boruljon: élvezettel ittam meg a hideg, méregerõs teát, az asztal egyébként szörnyû látványa nem hozott ki a sodromból, sõt, még Matilda kisasszony korántsem szeretetre méltó képét is némi jóindulattal szemléltem - volna.
Õ azonban hamarosan elvonult az istállók irányába, úgyhogy magányos vacsorám élvezetében többé semmi sem zavart meg.
Tizenharmadik fejezet - A KANKALINOK
Mostanában Murray kisasszony mindig kétszer ment templomba, mert annyira élvezte az iránta megnyilvánuló hódolatot, hogy egyetlen alkalmat sem akart elszalasztani; olyannyira biztos volt magában, hogy tudta, ha Harry Meltham és Green úr nincs ott, akkor lesz valaki más, aki megcsodálja bájait, legvégsõ esetben a lelkész.
Ha az idõ megengedte, húgával együtt rendszerint gyalogosan tértek haza; Matilda azért, mert utálta a hintóba való bezárkózást, õ pedig azért, mert utálta a hintóban való elzártságot; jobban szerette a társaságot, amelyben csaknem mindig része volt a templom és Green úr parkjának kapuja közti egy mérföldes úton; a kapu közelében kezdõdött a Horton-kúriához vezetõ magánút, amely az ellenkezõ irányba haladt; az országút pedig egyenesen folytatódott tovább Sir Hugh Meltham távolabbi kastélya felé.
Így azután eddig a pontig többnyire akadt valamilyen társasága: vagy Harry Meltham - Meltham kisasszonnyal vagy nélküle -, vagy Green úr egyik vagy mindkét húgával, és az esetleg náluk vendégeskedõ urak.
Hogy én a kisasszonyokkal tartottam-e vagy a szülõkkel a hintóban, az teljesen az õ szeszélyüktõl függött: ha úgy döntöttek, hogy "magukkal visznek", velük mentem; ha, ki tudja, milyen okból, egyedül akartak elindulni, elfoglaltam helyemet a hintóban.
Gyalogolni jobban szerettem, de mivel nem szívesen erõltetem rá magam senkire, aki nem kívánja, ilyen alkalmakkor is mindig passzív maradtam; váltakozó szeszélyük okai iránt pedig sohasem érdeklõdtem.
Ez volt a lehetõ leghelyesebb magatartás: hiszen itt a nevelõnõ dolga az engedelmesség és a belenyugvás volt, a tanítványoké pedig az örömök hajhászása.
Ha azonban velük tartottam, az út elsõ fele általában nagyon kényelmetlen volt számomra.
Mivel az említett hölgyek és urak engem soha észre sem vettek, kellemetlen volt együtt sétálni velük, mintha bizony a beszédjüket hallgatnám vagy azt szeretném, ha közéjük tartozhatnék, miközben a fejem fölött vagy az orrom elõtt társalogtak; ha tekintetük beszéd közben véletlenül rám esett, valósággal keresztülnéztek rajtam - mintha valóban nem láttak vagy nem akartak volna meglátni.
Mögöttük haladni, s így önként elismerni alárendelt helyzetemet, szintén kellemetlen volt; mert az az igazság, hogy tartottam magam annyira, mint közülük bármelyiket, s szerettem volna, ha ezt õk is tudják, és nem képzelik, hogy cselédnek tekintem magam, aki pontosan tudja, hol a helye: az ilyen elõkelõ hölgyek és urak mögött - még akkor is, ha úrnõi megengedték neki, hogy elkísérje õket, sõt annyira leereszkednek hozzá, hogy szóba is állnak vele, ha megfelelõbb társaság nincs kéznél.
Szinte szégyellem bevallani, de nem kevés energiát fordítottam rá (ha ugyan le nem maradtam tõlük teljesen), hogy úgy tûnjék, mintha egyáltalán nem volnék tudatában vagy nem tulajdonítanék fontosságot jelenlétüknek, mintha teljességgel lekötnének a magam gondolatai vagy a környezõ látnivalók; vagy pedig, ha hátramaradtam, rendszerint valami madár, rovar, fa vagy virág vonta magára figyelmemet, s miután azt kielégítõen megvizsgáltam, magamban folytattam kényelmes sétámat, míg tanítványaim búcsút nem vettek társaságuktól s be nem fordultak a csöndes magánútra.
Egy ilyen alkalomra különösen jól emlékszem: gyönyörûdélután volt, március vége felé; Green úr és húgai üresen küldték haza a hintót, mert kellemes séta közben akarták élvezni a ragyogó napsütést és a balzsamos levegõt, két vendégük, Ezmegez kapitány és Azmegaz hadnagy (két uniformisba bújt piperkõc), valamint a Murray kisasszonyok társaságában, akik természetesen azonnal csatlakoztak hozzájuk.
Az ilyen társaság kedvére volt Rosalie-nak; nekem azonban nem, úgyhogy hátramaradtam, és növény- meg rovartani megfigyelésekkel töltöttem az idõt, a zöldellõ útszegély és a bimbózó sövények mentén, míg a társaság alaposan el nem távolodott tõlem, s már csak az édes pacsirtadalt hallottam, semmi mást; ekkor az emberektõl való irtózásom is szertefoszlott a tiszta, enyhe levegõben és a bársonyos napsütésben; a helyébe azonban a gyermekkor sajgó emléke és letûnt örömök vagy valami fényesebb jövõ utáni sóvárgás költözött.
Miközben szemem a mélyút sarjadó fûvel és zöld levelû növényekkel lepett, meredek partját és a bimbózó sövényeket járta, rettenetesen szerettem volna valami olyan virágra találni, amely felidézhetné az otthonomat körülvevõ erdõs völgyeket és zöldellõ lankákat: mert a barna lápvidéket itt természetesen semmi sem idézhette fel.
Egy ilyen felfedezésre szemembõl bizonyára megerednek a könnyek; de hát mostanában úgyis ez volt egyetlen örömem.
Végül, jó magasan, egy tölgyfa girbe-gurba gyökerei közt, sikerült is megpillantanom három szál gyönyörû kankalint: oly édesen hajlottak ki rejtekhelyükbõl, hogy már a látványukra könnyel telt meg a szemem; de olyan magasan nõttek, hogy hiába próbáltam egyet-kettõt leszakítani s magammal vinni, hogy legyen mirõl álmodoznom: csak úgy érhettem volna el õket, ha felmászom a partra, ettõl a szándékomtól azonban eltérített az, hogy ebben a pillanatban lépteket hallottam a hátam mögött, s már fordultam volna is el, amikor hirtelen összerezzentem a következõ szavakra: - Engedje meg, hogy leszakítsam magának, Grey kisasszony! - Komoly, halk, nagyon is ismerõs hang volt.
A virágok egy perc múlva már a kezemben pihentek.
Természetesen Weston úr volt az - ki más tett volna ilyen szolgálatot nekem?
Köszönetet mondtam, hogy melegen-e vagy hûvösen, azt nem tudom, abban azonban biztos vagyok, hogy õszinte hálámnak a felét sem sikerült tolmácsolnom.
Meglehet, ostobaság volt bármiféle hálát éreznem; de akkor úgy tûnt, hogy jóindulatának különleges bizonyítékáról van szó: olyan kedvességrõl, amelyet sohasem viszonozhatok, de elfelejteni sem fogok soha; egyáltalán nem voltam hozzászokva az ilyen udvariassághoz, eszembe se jutott volna, hogy ilyesmire számítsak a Horton-kúria ötven mérföldes körzetében.
Ennek ellenére kissé kényelmetlenül éreztem magam a jelenlétében; most már sokkal jobban igyekeztem beérni tanítványaimat, ámbár ha Weston úr elérti a szándékomat és tûri, hogy minden további nélkül faképnél hagyjam, egy óra múlva valószínûleg megbántam volna; õ azonban nem tûrte.
Ami nekem sietség volt, az neki csupán kényelmes tempó.
- A kisasszonyok lehagyták magát - mondta.
- Igen, megfelelõbb társasággal vannak elfoglalva.
- Akkor ne akarja mindenáron utolérni õket.
Lassítottam lépteimet, a következõ pillanatban azonban már megbántam: útitársam nem szólt semmit, magam semmit sem tudtam mondani hirtelenében, és attól tartottam, hogy õ is így van vele.
Végül õ törte meg a csendet: a rá jellemzõ szelíd nyomatékossággal megkérdezte, szeretem-e a virágokat.
- Igen; nagyon - feleltem -; különösen a vadvirágokat.
- Azokat én is szeretem - mondta õ -; a többi nem nagyon érdekel, mert egyet-kettõt kivéve semmilyen képzetet nem keltenek bennem.
Mi a kedvenc virága?
- A kankalin, a harangvirág és a hanga.
- Az ibolya nem?
- Nem, mert mint ön mondta, semmilyen képzetet nem kelt bennem: az otthonom körüli dombokon és völgyekben nem nõ ibolya.
- Vigasztaló tudat lehet az ön számára, Grey kisasszony, hogy van otthona- jegyezte meg útitársam rövid hallgatás után -; bármilyen távol van, bármilyen ritkán látja, mégis valami, aminek a létezésébõl erõt meríthet.
- Olyannyira, hogy nélküle nem is tudnék élni - feleltem lelkesen, de mindjárt meg is bántam, mert e szavak valahogy ostobán hangzottak.
- Ó, dehogynem - mondta õ tûnõdõ mosollyal.
- A szálak, amelyek az élethez kötnek minket, erõsebbek, mint gondolná, mint bárki gondolhatná, aki még nem tapasztalta, milyen keményen meg lehet õket feszíteni anélkül, hogy elszakadnának.
Lehet, hogy nyomorultul érezné magát az otthona nélkül, de élni akkor is tudna maga is; és nem is érezné magát olyan nyomorultul, mint hiszi.
Az emberi szív olyan, mint a gumi: egy kicsitõl is feldagad, de a nagyon soktól sem pattan meg.
Ha a semminél alig több meg is zavarja, a mindennél alig kevesebb kell, hogy megtörje.
Akárcsak testrészeinkben, szívünkben is elementáris életerõ testesül meg, amely megvédi a külsõ erõszaktól.
Minden ütés, amelybe belerezdül, csak megkeményíti a következõ csapás elviselésére; pontosan úgy, ahogy az állandó munka is megkeményíti a kéz bõrét és megerõsíti izmait ahelyett, hogy tönkretenné; ezért van az, hogy egy egész napi kemény munka, amely véresre horzsolná egy hölgy tenyerét, a megedzõdött szántóvetõén nyomot sem hagy.
Tapasztalatból beszélek - részben a sajátomból.
Volt idõ, amikor énis úgy gondolkodtam, mint maga... legalábbis teljes mértékben meg voltam gyõzõdve róla, hogy az otthon és az otthon által kínált szeretet az egyetlen dolog, amely az életet elviselhetõvé teszi; hogy ezektõl megfosztva, az ember léte kibírhatatlanul terhes; most azonban nincs otthonom... hacsak a Hortonban bérelt két szobámat nem illeti ez a megjelölés... és alig egy éve, hogy elvesztettem utolsó és legdrágább hozzátartozómat is; ennek ellenére nemcsak hogy élek, de még a reménytõl és a vigasztól sem érzem egészen megfosztottnak magamat, még e földi életben sem; bár be kell vallanom, hogy amikor este tájt belépek akár a legegyszerûbb kunyhóba, és lakóit ott látom békésen a vidám kandalló körül üldögélni, majdnem hogy irigylem õket házi örömeikért.
- Még nem tudhatja, milyen és mennyi boldogság vár magára - mondtam -, hisz útjának még az elején jár.
- A legnagyobb boldogság - felelte õ - máris osztályrészem... megvan hozzá a lehetõségem és az akaratom, hogy hasznos legyek.
Hamarosan egy kerítéslépcsõhöz értünk, amelyen túl az ösvény parasztházhoz vezetett: gondolom, Weston úr most éppen ott kívánt "hasznos lenni"; ugyanis búcsút vett tõlem, átlépett a kerítésen, és határozott, ruganyos lépteivel megindult az ösvényen, én pedig, immár magamban folytatva utamat, eltûnõdtem szavain.
Hallottam hírét, hogy nem sokkal ideérkezte elõtt veszítette el édesanyját.
Õ volt tehát utolsó és legkedvesebb hozzátartozója; és most már nincs otthona.
Szívembõl sajnáltam; olyannyira, hogy majdnem sírva fakadtam.
Ez hát az oka, gondoltam, a homlokát oly gyakorta redõzõ gondterhelt ráncoknak, amelyek komor, harapós természetnek tüntetik fel az irgalmas szívû Murray kisasszony és a hozzá hasonlók körében.
"De - elmélkedtem tovább - mégsem érzi magát olyan elesettnek, ahogyan én érezném magam ilyen körülmények között; tevékeny életet él; a hasznos munkálkodás tágas mezeje terül el lábai elõtt.
Képes arra, hogy barátokat szerezzen; és otthont is tudna szerezni, ha akarna; nem kétlem, hogy ez elõbb-utóbb szintén be fog következni.
Adja Isten, hogy otthonát megosztó társa méltó legyen hozzá, és boldoggá tegye azt az otthont... megérdemli!
Milyen csodás is lenne, ha..."
De nem fontos, hogy mire gondoltam ekkor.
Azzal a szándékkal kezdtem e könyvet, hogy nem titkolok el semmit; hogy akiknek kedvük van hozzá, olvashassanak egy embertársuk szívében; vannak azonban olyan gondolatok, amelyeket szívesen megosztunk a mennyekben lakozó angyalokkal, de felebarátainkkal nem - még a legjobbakkal és a legdrágábbakkal sem.
Greenék közben betértek otthonukba, a Murray kisasszonyok pedig ráfordultak a magánútra, ahol most sietve igyekeztem utolérni õket.
A két lányt élénk vitába merülve találtam a két ifjú tiszt különb-különb erényeit illetõleg; Rosalie azonban láttomra félbehagyta a mondatot, és gúnyosan felkiáltott:
- Isten hozta, Grey kisasszony!
Csak nem ért utol bennünket?
Most már értem, hogy miért maradt le tõlünk; most már értem, miért védelmezi oly elszántan Weston urat, valahányszor ócsárolni kezdem.
Haha!
Minden világos!
- Ugyan, ne bolondozzon, Murray kisasszony - mondtam könnyednek szántnevetés kíséretében -; tudja jól, hogy az efféle butaságok énrólam leperegnek.
De õ olyan tûrhetetlen ostobaságokat hordott össze - húga is csatlakozott hozzá, mindenféle elképzelt eseményeket rögtönözve -, hogy végül úgy éreztem, mondanom kell valamit mentségemre.
- Micsoda badarság! - kiáltottam.
- Ha Weston úr útja néhány lépéserejéig egybeesett az enyémmel, s õ úgy döntött, hogy vált velem néhány szót, mi van abban olyan különleges?
Biztosíthatom magukat, hogy elõzõleg sohasem beszéltem vele; kivéve egyetlen alkalmat.
- Hol?
Hol?
És mikor? - kiabálták mohó kíváncsisággal.
- Nancy kunyhójában.
- Aha!
Szóval ott találkozott vele, mi? - kiáltotta diadalmas kacajjal Rosalie.
- Matilda! Most már tudjuk, miért jár olyan szívesen Nancyhez!
Ott szokott flörtölni Weston úrral!
- Nohát, erre már válaszolni sem érdemes!... Mondom, hogy csak egyszer találkoztam ott vele... és különben is, honnan tudhattam volna, hogy odamegy?
Bosszantott ugyan ostoba vidámságuk, és idegesítettek az ingerkedõ célzások, de rosszkedvem nem tartott sokáig; miután kinevették magukat, visszatértek a kapitányhoz és a hadnagyhoz; s miközben õket tárgyalták, felháborodásom hamar elszállt; õk elfelejtkeztek az egészrõl, az én gondolataim pedig kellemesebb mederbe terelõdtek.
Így haladtunk át a parkon és léptünk be a hallba; hálókamrám felé tartva a lépcsõn csupán egyetlen gondolat foglalkoztatott, egyetlen hõ kívánság töltötte csordultig a szívem.
Szobámba érve becsuktam az ajtót, térdre estem, és szenvedélyes, de alázatos imába fogtam: "Legyen meg a Te akaratod", mondtam újra meg újra, de utána mindig az következett, hogy: "Atyám, a Te számodra nincs lehetetlen, legyen az az akaratod, hogy..."
Ezért a kívánságért... ezért az imáért... sok férfi és nõ megvethet... "De Atyám, Te nem vetsz meg érte!" És éreztem, hogy ez így is van.
Hittem, hogy éppoly hõn könyörgök másvalaki jólétéért, mint a magaméért; sõt, az övé volt szívem õszinte vágya.
Lehet, hogy becsaptam magamat is, de akkor is ez adott önbizalmat ahhoz, hogy kérjek, és hogy reméljem: nemhiába fohászkodom.
A kankalinok közül kettõt vázába tettem, és addig maradtak szobámban, míg el nem hervadtak - akkor a szobalány kidobta õket; a harmadiknak szirmait Bibliám lapjai közé préseltem - máig megvannak, és meg is õrzöm õket örökre.
Tizennegyedik fejezet - A LELKÉSZ
Másnap éppen olyan szép idõ volt, mint elõzõ nap.
Reggeli végeztével Matilda kisasszony - miután minden haszon nélkül végiggaloppozott leckéjén, és egy órán át püfölte bosszúszomjasan a zongorát, eltelve haraggal irántam és az anyja iránt, aki nem volt hajlandó szünnapot adni neki - elvonult kedvenc tartózkodási helyei, a hátsó udvar, az istállók és a kutyaólak felé; Murray kisasszony magányos sétára indult egy divatos regénnyel, s engem ott hagyott a tanulószobában, hogy fejezzem be - még aznap - azt a vízfestményt, amit megígértem neki.
Egy vadóc kis terrier hevert lábam elõtt.
Matilda kisasszony tulajdona volt, õ azonban gyûlölte az állatot, és el akarta adni, mondván, hogy el van rontva.
Nagyszerû kutya volt pedig, de Matilda váltig állította, hogy semmire sem jó, még az úrnõjét sem képes felismerni.
Az igazság az volt, hogy még kölyökkorában vette, és eleinte ragaszkodott hozzá, hogy rajta kívül senki sem érintheti; de mivel hamarosan ráunt a tehetetlen kis jószágra, boldogan engedett kérésemnek, hogy hadd vegyem gondjaimba; én szeretettel nevelgettem az apró teremtményt csecsemõkorától kamaszidejéig, nem csoda hát, hogy elnyertem ragaszkodását; olyan jutalom volt ez, melyet sokra becsültem volna, s mely bõséggel kárpótolt volna fáradozásomért, ha szegény Fürgét hála megnyilvánulásai nem teszik ki durva szidalmaknak és dühös rúgásoknak meg csípéseknek gazdája részérõl, s következésképp nem fenyegeti a veszély, hogy "elemésztik" vagy eladják valami lelketlen, kõszívû embernek.
De hogyan akadályozhattam volna ezt meg?
Nem utáltathattam meg vele magam kegyetlenkedések árán; Matildának pedig esze ágában sem volt jósággal megengesztelnie.
Miközben a vázlatot készítettem, egyszer csak Murrayné vitorlázott be a szobába.
- Grey kisasszony - kezdte -, jóságos Isten!
Hogy tud ilyen szép idõben idebenn rajzolgatni?
- Azt hitte, hogy a magam örömére csinálom.
- Mért nem teszi fel a kalapját, és mért nem megy ki a kisasszonyokhoz?
- Úgy tudom, hogy Murray kisasszony olvas, asszonyom; Matilda kisasszony pedig a kutyákkal van elfoglalva.
- Ha egy kicsit többet foglalkozna Matilda kisasszonnyal, azt hiszem, nem kényszerülne rá, hogy a kutyák, lovak és lovászlegények társaságában keressen szórakozást; ha egy kicsit kedvesebben és gyakrabban társalogna Murray kisasszonnyal, õ sem mászkálna annyit a mezõn, könyvvel a kezében.
Persze nem akarom felidegesíteni magát - tette hozzá, látva, hogy arcom elvörösödik, s kezem nem éppen jóindulatú érzelmektõl remeg.
- Könyörgök, ne legyen már olyan érzékeny... az ember lassan egy szót sem mer szólni magához.
Mondja meg inkább, hogy merre ment Rosalie, és miért szeret annyira egyedül lenni?
- Azt mondja, ha egy új könyvet kap, szereti egyedül olvasgatni.
- De miért nem tudja a parkban vagy a kertben olvasni?...
Miért kell ahhoz a mezõn és a dûlõutakon kóborolnia?
És miért akad rá ilyenkor gyakran Hatfield tiszteletes úr?
A lányom a minap mesélte, hogy az egész Mohás-dûlõn végigkísérte, kantárszáron vezetve mellette a lovát; biztos vagyok benne, hogy az imént is õt láttam az öltözködõ szobám ablakából: valósággal elszaladt a parkkapu elõtt, és éppen arrafelé, ahol Rosalie szokott mostanában sétálni.
Kérem, menjen ki és nézze meg, hogy ott van-e; és szelíden emlékeztesse rá, hogy nem illõ egy rangjabeli és nagy lehetõségek elõtt álló ifjú hölgynek egyedül mászkálnia, kitéve bárki tolakodásának; mintha bizony szegény sorsú, elhanyagolt leány volna, akinek nincs parkja, hogy abban sétálgasson, és nincsenek barátai, akik gondját viseljék; mondja meg neki azt is, hogy a papája igen megdühödne, ha tudná, hogy oly közvetlen formában érintkezik Hatfield tiszteletes úrral, amint gyanítom; persze ha maga... ha egy nevelõnõ csak félannyi éberséggel bírna, mint egy anya... csak feleannyira aggódna, mint egy anya, akkor nekem nem kellene ilyesmivel foglalkoznom; akkor maga is felfogná, hogy kettõs kötelessége felügyelni rá s egyszersmind megszerettetni magát vele... Menjen, menjen... ne vesztegesse az idõt! - kiáltotta, látva, hogy elrakom rajzkészletemet, s az ajtóban megállva várom, hogy mondanivalóját befejezze.
Jóslatának megfelelõen Murray kisasszonyt a park melletti kedvenc mezején találtam, és, sajnos, nem egyedül: Hatfield tiszteletes úr magas, tekintélyes alakja is feltûnt az oldalán.
Dilemma elõtt álltam.
A tete-a-tete-nek véget kellett vetnem, de hogyan?
Hatfield tiszteletes urat a magamfajta jelentéktelen személy el nem ûzi; hogy odaplántáljam magam Murray kisasszony másik oldalára, s rákényszerítsem nem kívánt jelenlétemet anélkül, hogy társára ügyet vetnék, ez akkora durvaság lett volna, amilyenre képtelen vagyok; de ahhoz sem volt bátorságom, hogy a mezõ szélérõl odakiáltsak neki: jöjjön haza, várják.
Így azután köztes megoldást választva, lassan, de határozottan megindultam feléjük, gondolva: ha közeledésem nem riasztja el a széptevõt, elhaladok mellettük, és mellesleg odaszólok Murray kisasszonynak, hogy édesanyja látni kívánja.
Kétségkívül nagyon bájos látványt nyújtott, amint ott sétált a bimbózó vadgesztenyefák alatt, melyek kinyújtották hosszú ágaikat a park kerítése fölé, egyik kezében a csukott könyvvel, a másikban egy vékony mirtuszgallyal, mint valami kecses játékszerrel; fénylõ fürtjei dúsan omlottak alá kalapkája alól, s a szellõ néha megcibálta õket, fehér bõre rózsállott a kielégített hiúságtól, mosolygó kék szeme hol rajongójára villant, hol a kezében tartott mirtuszágra.
Fürge azonban, megelõzve engem, elõreszaladt, és éppen valamely félig megrovó, félig játékos visszavágás közepén szakította félbe Rosalie kisasszonyt, fogai közé kapva és vadul megrángatva ruhája szegélyét; Hatfield tiszteletes úr azonban pálcájával akkora csapást mért az állatka koponyájára, hogy csak úgy visszhangzott, mire Fürge vonítva hozzám menekült, s hangos méltatlankodásával roppant mód jókedvre derítette a nagytiszteletû urat; engem megpillantva azonban nyilván úgy gondolta, ideje távoznia; miközben lehajoltam s tüntetõ sajnálkozással simogattam a kutyát, kimutatva, mennyire helytelenítem keménységét, hallottam, amint azt mondja: - Mikor láthatom újra, Murray kisasszony?
- A templomban, gondolom - felelte Rosalie -, hacsak nem errefelé lesz dolga legközelebb is, éppen amikor idekinn sétálgatok.
- Mindig akadhatna dolgom errefelé, ha pontosan tudnám, mikor és hol találom magát.
- Errõl ha akarnám se tudnám értesíteni, mert én nagyon rendszertelenteremtés vagyok: sosem tudom ma, hogy mit fogok csinálni holnap.
- Addig is megkaphatnám ezt vigaszdíjnak? - kérdezte félig tréfásan, félig komolyan a lelkész, kinyújtva kezét a mirtuszágért.
- Jaj, dehogy, szó sem lehet róla!
- Kérem!
Kérem, adja ide!
Én leszek a legnyomorultabb férfi, ha nem kapom meg.
Nem lehet olyan kegyetlen, hogy megtagadjon egy kérést, amelyet oly könnyû teljesíteni s oly nagy örömet szerez! - könyörgött a lelkész, mintha csak az élete függne tõle.
Ekkor már néhány lépésnyire álltam csak tõlük, s alig vártam, hogy távozzék.
- Itt van hát!
Fogja és menjen - felelte Rosalie.
A lelkész ragyogó arccal átvette az ajándékot, súgott valamit, amitõl Rosalie elpirult és felvetette a fejét, de nevetése leleplezte, hogy haragja teljes egészében tettetett; majd Hatfield tiszteletes úr mély meghajlással távozott.
- Hát látott már ilyen embert, Grey kisasszony? - kérdezte Rosalie hozzám fordulva. - Úgy örülök, hogy kijött!
Már azt hittem, sose szabadulok meg tõle. És úgy féltem, hogy papa meglátja!
- Sokáig volt itt?
- Nem, nem sokáig, de elképesztõen arcátlan; és folyton errefelé kódorog, mintha papi kötelességei éppen ide szólítanák, pedig valójában az én szegény személyemre vár, hogy rám törjön.
- Nos, a mamája úgy véli, nem illik a parkon vagy a kerten túl merészkednie egy magamfajta meggondolt, érettebb személy társasága nélkül, aki elriasztja a kellemetlenkedõ betolakodókat.
Észrevette Hatfield tiszteletes urat, amint elsietett a park kapuja elõtt, és rögtön kiküldött, hogy keressem meg magát és vegyem gondjaimba, valamint figyelmeztessem...
- Jaj, a mama olyan lehetetlen néha!
Mintha én nem tudnék vigyázni magamra.
Már ezelõtt is nyaggatott Hatfield tiszteletes úrral kapcsolatban; mondtam neki, hogy nyugodtan megbízhat bennem: sohasem fogok elfeledkezni rangomról és társadalmi helyzetemrõl, a világ legcsodálatosabb férfi a kedvéért sem.
Bárcsak holnap térden állva könyörögne nekem, hogy legyek a felesége; akkor bebizonyíthatnám anyámnak, mennyire téved, amikor azt hiszi, hogy... Jaj, de bosszantó ez!
Mintha bizony olyan ostoba volnék, hogy csak úgy beleszeressek valakibe!
Hát illik az egy nõ méltóságához?
Szerelem!
Utálom ezt a szót!
Nemünk bármelyik tagjára alkalmazva gyalázatos sértésnek találom.
Valakit elõnyben részesíteni, az más; persze nem egy ilyen ágrólszakadt Hatfieldet, akinek nincs évi hétszáz font jövedelme sem.
Szeretek társalogni vele, mert olyan okos és szórakoztató... bárcsak Sir Thomas Ashby volna fele ilyen kellemes; azonkívül valakivel csak kell flörtölnöm, és másnak nincs annyi esze, hogy erre jöjjön; ha meg elmegyünk valahová, mama csakis Sir Thomasszal hagy flörtölni - ha ott van; ha nincs ott, kezem-lábam megköti, nehogy valaki fogja magát, elterjessze és Sir Thomasnak is a fülébe súgja, hogy másnál vagyok érdekelve; vagy, ami valószínûbb, nehogy az az undok vén anyja meglásson vagy meghalljon valamit, és azt képzelje, nem vagyok alkalmas feleségnek való az õ kitûnõ fiacskája számára, mintha az õ drágalátos fiacskája bizony nem volna a keresztény világ legnagyobb csirkefogója, és mintha egy magára valamennyit is adó nõ nem volna túlságosan is jó neki!
- Valóban ez a helyzet, Murray kisasszony?
És a mamája tudja, és mégis hozzá akarja adni?
- De mennyire!
Több rosszat tud róla, mint én, csak eltitkolja elõlem, nehogy kedvemet szegje; mert persze nem tudja, hogy engem az ilyesmi egyáltalán nem érdekel.
Nem olyan nagy baj az; ha megházasodik, majd megjavul, ahogy mama mondja: és a jó útra tért kujonokból lesznek a legjobb férjek, ezt mindenki tudja.
Bárcsak ne volna olyan csúf, engem csak ez érdekel; de hát itt vidéken nincs nagy választék; papa pedig egyszerûen nem ereszt el bennünket Londonba...
- Véleményem szerint akkor már Hatfield tiszteletes úr is megfelelõbb volna...
- Kétségkívül, ha õ volna az Ashby-kastély ura... akkor igen; de énnekem kell az Ashby-kastély, bárkivel kelljen is megosztanom.
- De Hatfield tiszteletes úr közben azt hiszi, hogy maga kedveli; arra nem gondol, mekkora csalódás lesz a számára, ha rájön, hogy tévedett?
- Dehogynem!
Épp megfelelõ büntetés lesz a beképzeltségéért... amiért azt merészelte hinni, hogy tetszik nekem!
Semmit sem élveznék úgy, mint hogy fellebbentsem a szemérõl a fátylat.
- Minél elõbb, annál jobb, ezek szerint.
- Dehogy; mondom, hogy élvezem a társaságát.
Azonkívül nem hiszi õ komolyan, hogy kedvelem.
Ennél azért jobban vigyázok; nem is tudja, milyen ügyes vagyok.
Legföljebb azt képzelheti, hogy valamikor sikerül megkedveltetnie magát velem; de ezért is megkapja majd a megérdemelt büntetését.
- Nos, ügyeljen rá, hogy ne adjon neki túlságosan sok okot a képzelgésre- feleltem.
De hiába intettem a jóra; csak azt értem el, hogy valamivel körültekintõbben titkolta elõlem vágyait és gondolatait.
A lelkészt többé nem hozta szóba; de láttam, hogy gondolatban, ha szívében nem is, még mindig foglalkozik vele, és hogy újból alkalmat szeretne találni a vele való társalgásra: mert, noha anyja óhajának megfelelõen társául szegõdtem kóborlásaiban, ragaszkodott hozzá, hogy azokon a mezõkön sétálgassunk, amelyek a legközelebb feküdtek az úthoz; és akár velem beszélgetett, akár a könyvét olvasta, folyton maga köré tekingetett, vagy ki az útra, hogy nem jön-e valaki; s ha egy lovas arra ügetett, mélységes felháborodásából ki tudtam olvasni, hogy azért gyûlöli szegényt, akárki légyen is, mivel nem Hatfield tiszteletes úr.
"Ezek szerint - gondoltam - mégsem olyan közömbös iránta, mint hiszi vagy mint másokkal elhitetni szeretné; anyja aggodalmai tehát mégsem olyan alaptalanok, mint Rosalie állítja."
Eltelt három nap, és Hatfield tiszteletes úr csak nem bukkant fel.
A negyedik nap délutánján a park kerítése mentén sétáltunk, amaz emlékezetes mezõn, mindegyikünk egy-egy könyvvel felszerelkezve (mindig elláttam magam ilyesmivel arra az esetre, ha nem igényelné társalgásomat), amikor Rosalie egyszer csak felkiáltott:
- Jaj, Grey kisasszony!
Legyen olyan jó, és vigye el Mark Wood feleségének ezt a félkoronást... már egy hete el kellett volna vinnem vagy küldenem, de elfelejtettem.
Tessék! - hadarta odavetve az erszényét. - Ne most szedje ki, vigye magával, és adjon neki, amennyit akar; én is magával tartanék, de be akarom fejezni ezt a kötetet.
Ha végzek vele, majd maga után megyek.
Siessen már... jaj, várjon... olvasson is fel neki, jó?
Szaladjon be a házba valami könyvért!
Bármi megteszi!
Eleget tettem óhajának; de mivel kapkodása és sietsége felkeltette gyanakvásomat, visszapillantottam, és láttam, hogy Hatfield tiszteletes úr épp abban a pillanatban ért oda a mezõre.
Azzal, hogy beküldött a házba, Rosalie megakadályozta, hogy az úton találkozzam a lelkésszel.
"Nem baj - gondoltam.
- Szegény Mark örülni fog a félkoronásnak és talán egy jó könyvnek is; ha pedig a lelkész közben rabul ejti Rosalie kisasszony szívét, azzal legalább megalázza kissé gõgjében; s ha netán késõbb összeházasodnának, az csak megmentené õt a még rosszabb sorstól; és különben is éppen összeillenek."
Mark Wood volt az a szárazbetegségben szenvedõ parasztember, akit már említettem.
Állapota azóta egyre súlyosbodott.
Murray kisasszony a bõkezûségével valóban egy haldokló áldását szerezte meg magának; mert noha a félkoronás rajta nem sokat segített, örült neki felesége és gyermekei kedvéért, akiket nemsokára ott fog hagyni.
Néhány percig elüldögéltem náluk, felolvastam Mark és bánatos felesége lelki üdvére és épülésére, majd eltávoztam; de alig tehettem meg száz lépést, amikor Weston úrral találkoztam, aki szemlátomást ugyanoda tartott.
A maga csöndes, természetes módján köszöntött, s érdeklõdött a beteg ember és családja felõl, azután szinte testvéries közvetlenséggel, a körülményes illemszabályokra ügyet sem vetve kivette kezembõl a könyvet, amelybõl az imént felolvastam, belelapozott, tett néhány rövid, ám okos észrevételt, majd visszaadta; mesélt egy szegény betegrõl, akit épp azelõtt látogatott meg, szót ejtett Nancy Brownról, majd vadóc kis barátomról, a terrierrõl, aki a lába körül szimatolt, megjegyezte, milyen szép idõnk van, és távozott.
Szavait azért nem idézem pontosan, mert talán az olvasót nem érdekelnék annyira, mint engem; nem pedig azért nem, mintha elfelejtettem volna õket.
Nagyon is jól emlékszem rájuk, hiszen sokszor elismételtem õket magamban aznap és számos következõ nap is, hogy hányszor, meg sem tudnám mondani; eszembe idéztem mély, tiszta hangjának zengését, fürge barna szemének minden pillantását, kellemes, de oly tünékeny mosolyának minden villanását.
Attól tartok, ez a vallomás képtelennek tûnhet; de nem baj: leírtam: aki most olvassa, úgysem ismer engem.
Miközben boldogan és elégedetten sétáltam hazafelé, egyszer csak Murray kisasszonyt láttam felém sietni; hetyke léptei, piruló arca, sugárzó mosolya azt sejtették, hogy a maga módján õ is boldog.
Odaszaladt hozzám, karomba fûzte karját, és zihálva rákezdte: - Érezze magát kitüntetve, Grey kisasszony, mert olyan hírrel jöttem magához, amirõl még senki sem tud.
- És mi az a hír?
- El sem tudná képzelni!
Elõször is, miután maga elment, megjelent Hatfield tiszteletes úr.
Úgy féltem, hogy papa vagy a mama meglátja; de hát magát már nem hívhattam vissza, és... jaj, most nem mondhatok el mindent, mert látom, Matilda ott van a parkban, és neki is el kell újságolnom.
Szóval, Hatfield elképesztõen arcátlan volt, mértéken felül bókolt, és kimondhatatlanul kedvesen viselkedett - vagy legalábbis megpróbálta -, sikerülni nem nagyon sikerült neki, mert ehhez aztán nem ért.
Majd máskor elismétlem magának minden szavát.
- De maga mit mondott? Ez most jobban érdekel.
- Majd késõbb azt is elmesélem.
Történetesen éppen jó kedvemben voltam; megértõen és kedvesen viselkedtem, de arra ügyeltem, hogy semmilyen tekintetben ne kompromittáljam magam.
Az a pöffeszkedõ hólyag azonban a maga módján értelmezte szeretetreméltóságomat, s végül arra vetemedett... no, mit gondol?... volt képe ajánlatot tenni nekem!
- És maga...?
- Büszkén kiegyenesedtem, s végtelenül hidegen kifejeztem megdöbbenésemet a hallottak fölött, s egyben reményemet is, hogy viselkedésemben semmi olyasmit nem tapasztalt, ami erre felbátorította volna.
Azt az arcot látnia kellett volna!
Olyan fehér lett, akár a fal!
Biztosítottam róla, hogy nagyra becsülöm õt, de ajánlatának semmiképp sem tehetek eleget; még ha szeretnék, papa és mama akkor sem adnák hozzájárulásukat.
"De ha megadnák - kérdezte õ -, ön beleegyezne?"
"Soha, Hatfield úr" - feleltem olyan jeges hangon, amely egyszerre mindenreményt elfojtott benne.
Ó, ha látta volna, hogy meg volt alázva... mennyire porig sújtotta a csalódás!
Szinte megsajnáltam.
Azért még tett egy végsõ, elkeseredett kísérletet.
Hosszú csend után, amely alatt õ megpróbálta visszanyerni nyugalmát, én pedig megõrizni komolyságomat - mert már majdnem kipukkant belõlem a nevetés, és azzal mindent elrontottam volna -, halványan mosolyogva megkérdezte: "Mondja, Murray kisasszony, ha rendelkeznék Sir Hugh Meltham vagyonával vagy az idõsebbik fia kilátásaival, akkor is visszautasítana?
Feleljen õszintén, a lelke rajta!"
"Természetesen - feleltem -, nem látok semmi különbséget."
Nagy hazugság volt, persze, de még mindig olyan magabiztos volt, hogy úgy döntöttem, végleg összezúzom.
Mereven az arcomba nézett, de én álltam a tekintetét, úgyhogy nem tudhatta meg, mekkorát hazudtam.
"Tehát mindennek vége" - mondta, de úgy, mint aki mindjárt szörnyet hala dühtõl és a fájdalomtól.
Mert dühös is volt, nemcsak csalódott.
Hisz ott állt õ, kimondhatatlanul szenvedve, és ott álltam én, mindennek könyörtelen okozója, akirõl tekintetének és szavainak össztüze ártalmatlanul lepergett, ott álltam hidegen és büszkén - egyszerûen muszáj volt neheztelnie rám; keserû hangon így szólt: "Erre bizony nem számítottam, Murray kisasszony.
Mondhatnék néhány szót múltbeli viselkedésérõl s a reményekrõl, amelyekre felbátorított, de nem teszem, feltéve, ha..."
"Csak semmi feltétel, Hatfield úr!" - vágtam közbe, most már komolyan felháborodva arcátlanságán.
"Akkor hadd kérjem szívességként - mondta halkabban és jóval alázatosabban-; hadd könyörögjek, hogy senkinek se tegyen említést errõl a dologról.
Ha hallgat róla, senkinek sem származik belõle kellemetlensége... már azon kívül, ami úgyis elkerülhetetlen: én az érzéseimet magamba fogom fojtani, ha megsemmisíteni nem is tudom õket... igyekezni fogok legalább megbocsátani érte, ha már elfelejteni nem tudom szenvedéseim okát.
Nem teszem fel, Murray kisasszony, hogy tisztában van vele, milyen mélyen megsebzett.
Szeretném is, ha nem volna vele tisztában; de ha a sebhez, amelyet rajtam ejtett... bocsásson meg, de akár akarva, akár nem akarva, maga ejtette... még azt is hozzáadja, hogy a nyilvánosság elé tárja ezt a szerencsétlen ügyet, vagy egyáltalán szót ejt róla, meg fogja látni, hogy én is tudok beszélni, és noha szerelmemet semmibe vette, aligha tudja majd semmibe venni..."
Itt elhallgatott, beharapta vértelen ajkát, és az arckifejezése olyan vad volt, hogy egészen megijedtem.
Büszkeségem azonban erõt adott, és megvetõen így feleltem: "Nem tudom, miért hiszi, Hatfield úr, hogy bárkinek is szót ejtenék róla; de ha a kedvem úgy tartaná, fenyegetésekkel ettõl nem tántoríthatna el; és különben sem úriemberhez méltó dolog ezzel próbálkozni."
"Megbocsásson, Murray kisasszony - mondta -, olyan nagyon szerettem önt...olyannyira csodálom még mindig, hogy szándékosan sohasem bántanám meg; de noha sosem szerettem és sosem is fogok úgy szeretni nõt, mint ahogy önt, az is bizonyos, hogy egyetlen nõ sem bánt még velem ilyen cudarul.
Sõt ellenkezõleg, az ön nemét mindmostanáig Isten legkedvesebb, leggyengédebb, legengedelmesebb alkotásának tartottam.
(Ezt a beképzeltséget!)
De a ma kapott lecke újdonsága és keménysége s a keserûség, hogy abban kellett csalódnom, akitõl életem boldogsága függ, mentségül kell hogy szolgáljon látszólagos durvaságomra.
Ha jelenlétem kellemetlen a számára, Murray kisasszony - tette hozzá, mivel érdeklõdve tekingettem jobbra-balra, értésére akarván adni, milyen kevéssé törõdöm vele, és ezért nyilván azt hitte, hogy unom õt -, ha jelenlétem kellemetlen a számára, ígérje meg, hogy megteszi, amire kértem, és már itt sem vagyok.
Akadnak hölgyek - még ebben az egyházközségben is -, akik boldogan elfogadnák azt, amit maga oly megvetõen lábbal tapodott.
Õk természetszerûleg meggyûlölnék azt a személyt, akinek páratlan szépsége olyannyira elidegenítette tõlük szívemet, s olyannyira vakká tett vonzó tulajdonságaik iránt; elég lenne egy apró utalást tennem a történtekre, s õk olyan pletykahadjáratot indítanának maga ellen, amely nagymértékben csökkentené kilátásait és esélyeit a sikerre bármely másik úriemberrel kapcsolatban, akit ön vagy a kedves mamája behálózni kíván."
"Hogy érti ezt, uram?" - kérdeztem, már-már toporzékolva a dühtõl.
"Úgy értem, hogy ez az ügy elejétõl a végéig enyhén szólva a leggyalázatosabb flörtölésnek tûnik a szememben... olyasminek, amit ön sem kürtölne szívesen szét: fõleg ha nõnemû riválisainak hozzátoldásaival és túlzásaival is megtetéztetne, akik boldogan nyilvánosságra hoznák az ügyet, ha erre lehetõséget adnék nekik.
De úri becsületemre ígérem, hogy egyetlen önre nézve terhelõ szó sem fogja elhagyni ajkamat, amennyiben ön..."
"Jó, jó, én sem teszek említést róla - mondtam.
- Bízhat a hallgatásomban, ha ez megvigasztalja."
"Megígéri?"
"Igen" - feleltem, mivel most már igazán meg akartam szabadulni tõle.
"Akkor Isten önnel!" - mondta búbánatos hangon s olyan tekintettel, amelyben a büszkeség hiába hadakozott az elkeseredéssel, sarkon fordult és elment; bizonyára alig várta, hogy hazaérjen s dolgozószobájába bezárkózva sírva fakadjon - ha ugyan kibírta addig könnyek nélkül.
- De hisz máris megszegte az ígéretét! - mondtam, egészen elhûlve álnoksága láttán.
- Ó, csak magának árultam el, maga úgysem adja tovább.
- Természetes, hogy nem; de az imént azt mondta, el fogja mesélni a húgának is; õ pedig elmeséli a fivéreinek, ha majd hazajönnek, és Brownnak is, ha ugyan nem maga meséli el neki; és Brown azután szétkürtöli az egész környéken.
- Ugyan dehogy.
Csak a legszigorúbb titoktartás terhe mellett meséljük el neki.
- De hogyan várhatná el tõle, hogy betartsa ígéretét, ha okosabb úrnõje sem képes erre?
- No jó, akkor nem fog megtudni semmit - vágta rá mérgesen Murray kisasszony.
- De a mamájának természetesen el fogja mondani - erõsködtem -, õ pedig tovább fogja adni a papának.
- De mennyire hogy elmondom neki, hisz ez a legszebb az egészben!
Most bebizonyíthatom neki, hogy nagyot tévedett, amikor a jövõmet féltette.
- Tehát errõl van szó?
Eleinte nem értettem, mitõl ilyen boldog.
- Igen; meg attól is, hogy ilyen pompásan megaláztam Hatfield urat; meg attól, hogy... no, hát egy kicsi hiúság bennem is lehet; nem állítom, hogy nemünk e legalapvetõbb tulajdonsága hiányzik belõlem... ha látta volna szegény Hatfield vallomástevõ hevületét, s hogy miképp állt elõ hízelgõ ajánlatával, miképp szenvedett, amikor elutasítottam, akkor maga is elismerné, hogy van némi okom az elégedettségre.
- Én azt gondolnám, minél jobban szenvedett, magának annál kevesebb oka van az elégedettségre.
- Ugyan, ostobaság! - kiáltotta mérgesen toporzékolva az ifjú hölgy.
- Maga nem tud vagy nem akar megérteni engem.
Ha nem tudnám, milyen jólelkû, azt kellene hinnem, hogy irigyel.
De egy okot magának is meg kell értenie... és ez is van olyan jó, mint a többi: örülök, hogy olyan józan, magabiztos, vagy, ha úgy tetszik, szívtelen voltam vele.
Nem lepõdtem meg, nem zavarodtam össze, nem viselkedtem ostobán; pontosan azt tettem és mondtam, amit kellett, elejétõl a végéig tökéletesen a magam ura voltam.
Pedig határozottan jóképû férfi... Jane és Susan Green szerint egyenesen elbûvölõ... nyilván õk azok, akik állítólag oly szívesen megkaparintanák; mindenesetre okos, szellemes, kellemes társalgó; maga persze nem tartaná okosnak, de azért épp eléggé szórakoztató; az ember sehol sem szégyellne megjelenni vele, és nem unna rá egyhamar; az igazat megvallva, tetszett is nekem... mostanában még Harry Melthamnél is jobban... õ pedig egyenesen bálványozott engem; de, noha váratlanul tört rám és készületlenül ért, volt bennem elég bölcsesség, büszkeség meg erõ, hogy elutasítsam... ráadásul megvetõen és hidegen: erre igazán büszke lehetek!
- És arra is büszke, hogy azt mondta neki: ha bírná Sir Hugh Meltham vagyonát, az sem változtatna a helyzeten, amikor nem ez az igazság; és arra is, hogy megígérte, senkinek sem árulja el a kudarcát, de szemlátomást esze ágában sincs betartani az ígéretét?
- Hát persze!
Mi mást tehetnék?
Csak nem azt akarja, hogy... á, maga rosszkedvében van, Grey kisasszony.
Ott jön Matilda; lássuk, mit szól hozzá õ és a mama.
Azzal otthagyott, mérgesen, amiért nem éreztem együtt vele, és bizonyára abban a meggyõzõdésben, hogy irigylem.
Nem irigyeltem... legalábbis szilárdan hittem, hogy nem irigylem.
Sajnáltam; szívtelen hiúsága elképesztett és undorított; eltöprengtem rajta, miért jut oly sok szépség azoknak, akik rosszra használják, s miért tagadtatik meg azoktól, akik a maguk és mások javára tudnák fordítani.
Isten jól tudja, mit miért tesz, döntöttem el végül a kérdést.
Bizonyára vannak férfiak, akik éppily hiúk, önzõk és szívtelenek, s akiket az ilyen nõk révén lehet megbüntetni.
Tizenötödik fejezet - A SÉTA
- Jaj Istenem!
Miért kellett ennek a Hatfieldnek így elhamarkodnia a dolgot?! - mondta másnap délután négykor Rosalie, nagyot ásítva letette hímzését, s türelmetlenül pislogott ki az ablakon.
- Most már semmi élvezet nincs a sétában; nincs mire várnom.
A napok oly unalmasak és hosszúak, ha nem élénkíti õket egy-egy estély; és ezen a héten egy sem lesz, de a következõn sem, ha jól tudom.
- Kár, hogy olyan dühös voltál vele - jegyezte meg Matilda, akinek e sirámok szóltak.
- Sose fog eljönni többet; pedig azt hiszem, végül is tetszett neked.
Reméltem, hogy elfogadod széptevõdnek, a drága Harryt pedig meghagyod nekem.
- Na hiszen!
Az én széptevõmnek valóságos Adonisznak kell lennie, olyannak, akit mindenki csodál, csak akkor érném be vele egyedül.
Bevallom, sajnálom, hogy elveszítettem Hatfieldet; de szívesen fogadom az elsõ tûrhetõ külsejû férfit vagy férfiakat, akik el akarják foglalni a helyét.
Holnap vasárnap, kíváncsi vagyok, milyen állapotban lesz, és nem zavarodik-e bele az istentisztelet rendjébe.
Valószínûbb, hogy úgy tesz, mintha megfázott volna, és Weston urat kéri föl a helyettesítésre.
- Õ aztán nem! - kiáltott fel megvetõen Matilda.
- Bolondnak bolond, de nem nyámnyila alak.
Nõvére megsértõdött, de végül is Matildának lett igaza: a csalódott szerelmes éppúgy teljesítette lelkipásztori kötelességét, mint máskor.
Rosalie állította, hogy nagyon sápadt és levert; valóban sápadt volt kissé, de csak alig észrevehetõen.
Ami a levertséget illeti, tényleg nem hallatszott ki a sekrestyébõl a nevetése, mint rendesen, sem hangos és kedélyes csevegése; az azonban kihallatszott, ahogy a sekrestyést lehordta - a gyülekezet nem is tudta mire vélni a dolgot; s ahogy az oltár és az úrvacsoraasztal között járkált, tartásában több volt a komor ünnepélyesség, mint a tiszteletlen, magabiztos vagy inkább önelégült gõg, amellyel rendszerint páváskodni szokott, mintha azt mondaná: "Tudom, hogy mindnyájan csodáltok és imádtok; aki meg nem, arra fütyülök!"
De a legszembeszökõbb változás mégiscsak az volt, hogy a tekintete egyszer sem tévedt Murray úr padja felé, és nem lépett ki a templomból, amíg a földesúr hintója el nem indult.
Kétségkívül súlyos csapás érte, de büszkesége arra sarkallta, hogy hatalmas erõfeszítéssel eltitkolja.
Csalódnia kellett biztos reményében, hogy nemcsak bájos és számára vonzó feleséget kap, de egyben olyat is, akinek rangja és vagyona silányabb szépséget is érdemmel ruházna fel. Maga a kudarc ténye is sértette, mint ahogy Murray kisasszony iránta tanúsított, megtévesztõ viselkedése is.
Bizonyára nem kis megelégedésére szolgált, volna, ha tudja, mekkorát csalódott Rosalie, látva, hogy elutasított hódolója milyen szilárd s mennyire meg tudja magát tartóztatni attól, hogy legalább egy pillantást vessen feléje a szertartás alatt; ámbár, mint Murray kisasszony kifejtette, ez is csak azt mutatta, hogy állandóan õrá gondolt, különben legalább egyszer, véletlenségbõl rápillantott volna; persze, ha rápillantott volna, akkor meg azt állítja, hogy azért, mert képtelen volt türtõztetni magát.
Annak is örült volna Hatfield tiszteletes úr, ha látja, milyen mogorva és kedvetlen Rosalie az egész héten (vagy legalábbis a nagy részében), mennyire hiányolja megszokott szórakozását; s hogy milyen sûrûn kijelenti, mennyire sajnálja, hogy "ilyen hamar túladott rajta", akár a gyermek, aki pudingját felhabzsolva az ujjait szopogatja, és siránkozik falánksága miatt.
Aztán egy szép reggel felszólított, hogy kísérjem el a faluba.
Az ürügy az volt, hogy berlini gyapjúfonalat akar vásárolni az egyik egészen tûrhetõ boltban, amelyet leginkább a környékbeli úrihölgyek látogattak; valójában pedig... talán nem fogok túlságosan rosszmájú teremtésnek tûnni, ha feltételezem, hogy a lelkésszel vagy legalább valamelyik másik rajongóval szeretett volna találkozni; ugyanis séta közben gyakran emlegette, "mit tenne vagy szólna Hatfield, ha összefutnánk vele" stb. stb. Amint Greenék parkkapuja mellett elhaladtunk, azon töprengett, "itthon lehet-e az a nagy buta tuskó"; amikor Lady Meltham hintója gördült el mellettünk, akkor meg az jutott az eszébe, "vajon mit csinálhat Harry úr egy ilyen szép napon"; azután Harry bátyját kezdte szidalmazni, amiért "olyan ostoba volt, hogy megnõsült és Londonba költözött".
- De hisz azt gondoltam, hogy maga is szeretne Londonban élni - mondtam.
- Persze, mert itt unatkozom; nem utolsósorban azért, mert õ elment; ha nem nõsül meg, õt választom inkább a helyett az undok Sir Thomas helyett.
Majd patkónyomokat látva a sáros úton, "kíváncsi volt, vajon melyik úrlovagolt erre", mert úr volt, az biztos, hiszen "azok a nagy, otromba igáslovak" nem hagynak ilyen kicsi nyomot; "ki lehetett az", töprengett, s találkozunk-e vele, ha visszafelé jön, mert abban biztos volt, hogy aznap reggel ment arra; s végül, a faluba beérve s néhány alázatos parasztot meglátva, nem értette, "mért nem tudnak megmaradni a házukban ezek a szörnyû emberek; kíváncsi is õ a csúf arcukra meg a piszkos, visszataszító ruhájukra... nem ezért jött be Hortonba".
Megvallom, titokban magam is azon töprengtem, találkozunk-e majd egy bizonyos valakivel, vagy legalább megpillantjuk-e messzirõl; amikor lakása mellett elmentünk, nem átallottam arra gondolni: ott van-e vajon az ablakban.
A boltba belépve Murray kisasszony felszólított, hogy maradjak odakinn, és jelentsem, ha valaki feltûnik.
De, sajnos, a falusiakon kívül csak Jane és Susan Green tûnt fel, szemmel láthatólag sétából jövet, a falu egyetlen utcáján.
- Ostoba teremtések! - morogta Rosalie, amint a vásárlást befejezve kijött a boltból.
- Mért nem tudták magukkal hozni azt a mamlasz bátyjukat?
A semminél õ is jobb lett volna.
Mindazonáltal vidám mosollyal köszöntötte õket, erõsködve, hogy õ éppúgy örül a találkozásnak, mint a nõvérek.
Azok pedig közrefogták, és nevetve, csacsogva sétálni kezdtek, amint szokása az ifjú hölgyeknek, ha összetalálkoznak, még akkor is, ha éppen csak hogy jóban vannak.
Én, fölöslegesnek érezve magam, lemaradtam tõlük, mint mindig: semmi kedvem sem volt Green kisasszony vagy Susan kisasszony mellett baktatni némán és süketen, mint aki beszélni se tud, s akivel nem lehet értelmes szót váltani.
Ezúttal azonban nem maradtam sokáig egyedül.
Elõször nagyon különösnek tartottam, hogy Weston úr épp akkor toppan elém, amikor rá gondolok; de késõbb rájöttem, hogy nincs ebben semmi különös, hacsak az nem, hogy meg is szólított; hisz miért ne bukkanhatott volna fel egy ilyen szép délelõtt s a lakásához oly közel; ami pedig azt illeti, hogy rá gondoltam, kisebb megszakításokkal alig is tettem egyebet, amióta elindultunk, úgyhogy ebben végképp nem volt semmi különös.
- Már megint egyedül van, Grey kisasszony! - mondta.
- Igen.
- Milyen teremtések azok a hölgyek... a Green kisasszonyok?
- Nem is tudom.
- Furcsa... hisz olyan közel lakik hozzájuk, és olyan gyakran találkozik velük!
- Nos, azt hiszem, eleven, jóindulatú leányok; de ön bizonyára jobban ismeri õket nálam, mert én még két szót sem váltottam egyikükkel sem.
- Nohát!
Pedig nem nézné õket különösebben tartózkodónak az ember.
- Bizonyára nem is azok az osztályuk beliek társaságában; de az a véleményük, hogy õk egészen más körökben mozognak, mint én.
Erre nem válaszolt semmit; de kis idõ múlva megjegyezte: - Gondolom, az efféle dolgok miatt hiszi, Grey kisasszony, hogy nem tudna az otthona nélkül élni?
- Nem egészen.
Az a helyzet, hogy túlságosan is kedvelem a társaságot ahhoz, hogy elégedett életet folytathatnék egyetlen barát nélkül; mivel pedig egyedüli barátaim otthon találhatók, ha azt... ha õket elveszteném... nem mondom, hogy nem tudnék élni... inkább nem akarnék az ilyen sivár világban.
- Miért mondja, hogy egyedüli barátai?
Annyira szereti a magányt, hogy nem tud barátokat szerezni?
- Nem szeretem, mégsem sikerült eddig megbarátkoznom senkivel; jelenlegi helyzetemben pedig erre semmi lehetõségem, sõt még egy közönséges ismeretség megteremtésére sincs.
Lehet, hogy részben én vagyok ezért a hibás, de egészen talán mégsem.
- Részben a társadalom a hibás, részben, gondolom, azok, akikkel közvetlenül érintkezik, részben pedig maga; a maga helyzetében ugyanis számos hölgy felhívná magára a figyelmet, és elérné, hogy észrevegyék.
De bizonyos fokig a tanítványai is társai lehetnének; hisz alig idõsebb náluk.
- Ó, igen, néha valóban jó társak; de barátnak nem nevezném õket, és õk sem illetnek engem ezzel a szóval... van társaságuk, amely jobban megfelel az ízlésüknek.
- Azt hiszem, maga túlságosan okos a számukra.
Mivel tölti idejét, ha egyedül van... sokat olvas?
- Az olvasás a kedvenc elfoglaltságom, ha akad ráérõ idõm és könyv, amit olvassak.
A könyvekrõl s az olvasásról általában rátért egyes könyvekre, majd ismét témát váltott, több ízben is és oly sebesen, hogy alig fél óra leforgása alatt sok ízlésbeli dolgot megvitattunk, anélkül, hogy õ különösebben személyes megjegyzéseket tett volna; láthatólag nem annyira a maga nézeteit akarta közvetíteni, mint inkább az enyémeket kipuhatolni.
Ahhoz nem volt benne elég tapintat vagy ügyesség, hogy érzéseimet és gondolataimat saját véleménye kifejezésre juttatásával csalogassa elõ, vagy észrevétlenül úgy irányítsa a társalgást, hogy az óhajtott témáknál kössünk ki; szelíd tapintatlansága, célratörõ egyenessége azonban semmiképp sem volt sértõ.
"Miért érdeklik erkölcsi és szellemi tulajdonságaim; mit számít neki, hogy én mit érzek vagy gondolok?" - tûnõdtem magamban, és a szívem beledobbant e kérdésbe.
Jane és Susan Green azonban hamarosan hazaért.
A park bejáratánál állva igyekeztek rávenni Murray kisasszonyt, hogy menjen be hozzájuk, én pedig szerettem volna, ha Weston úr elmegy, ha Rosalie nem látja meg mellettem, amint hátrafordul; de sajnos éppen szegény Mark Woodot akarta még egyszer meglátogatni, úgyhogy majdnem hazáig egy volt az utunk.
Amikor Rosalie elbúcsúzott barátnõitõl és csatlakozott volna hozzám, Weston úr megszaporázta lépteit és távozni akart; de amint udvariasan kalapot emelt, nagy csodálkozásomra Rosalie nem merev, elutasító meghajlással válaszolt, hanem az elképzelhetõ legédesebb mosollyal, s melléje szegõdve vidáman és szeretetreméltóan társalogni kezdett vele; úgyhogy hármasban haladtunk tovább.
Amikor a beszélgetésben rövid szünet állt be, Weston úr hozzám intézett valami megjegyzést egy olyan tárgyról, amit az elõbb vitattunk meg; de még mielõtt felelni tudtam volna, Murray kisasszony már reagált rá és folytatta is; Weston úr válaszolt neki; s Rosalie egészen a társalgás végéig kisajátította magának.
Ez részben talán ostobaságomnak, a tapintat és a határozottság teljes hiányának volt köszönhetõ; mindazonáltal úgy éreztem, udvariatlanul bántak velem; reszkettem a haragtól; irigykedve hallgattam Murray kisasszony könnyed, pergõ beszédét, s nyugtalanul figyeltem ragyogó mosolyát, amellyel idõrõl idõre Weston úr arcába nézett; ugyanis egy kicsivel elõbbre lépkedett, azért (gondolom), hogy lássák is, ne csak hallják.
Társalgása felszínes volt és banális, de szórakoztató, és sosem fogyott ki a témákból vagy a szavakból.
Most semmi hetykeség vagy kacérság nem volt a viselkedésében, mint amikor Hatfield tiszteletes úrral sétált; szelíd, játékos élénkség jellemezte csupán, amely különösképp tetszhetett egy Weston úréhoz hasonló beállítottságú és temperamentumú férfinak.
Amikor elváltunk tõle, Rosalie nevetve mormolta: - Biztos voltam benne, hogy meg tudom csinálni!
- Mit? - kérdeztem.
- Megfogni ezt az embert.
- Ezt meg hogy érti?
- Úgy, hogy most hazamegy és rólam fog álmodozni.
Épp a szíve közepébe találtam!
- Honnan tudja?
- Szilárd bizonyítékom van rá: a tekintete, amelyet rám vetett, amikor elbúcsúzott tõlünk.
Nem volt szemtelen tekintet - errõl szó sincs -, tiszteletteljes, rajongóan gyengéd tekintet volt.
Hahaha!
Nem is olyan ostoba tuskó, amilyennek hittem!
Nem válaszoltam, mert a szívem valahol a torkomban dobogott, talán meg sem tudtam volna szólalni.
"Jaj, Istenem, mentsd meg ettõl! - jajdultam fel magamban. - Az õ kedvéért, nem az enyémért!"
Murray kisasszony számos banális megjegyzést tett, amint a parkban haladtunk, de ezekre (noha nem szívesen mutattam volna ki érzelmeimet) csupán egy-egy kurta szóval feleltem.
Hogy engem akart-e gyötörni vagy csak szórakozni kívánt, nem tudom, de nem is érdekelt; a szegény ember és az õ egyetlen báránya meg a gazdag és az õ véghetetlen nyája járt a fejemben; okát sem tudva rettegtem Weston úrért, meghiúsult reményeimtõl teljesen függetlenül.
Boldog voltam, hogy megérkeztünk, s bevehettem magam szobám magányába.
Szerettem volna beleroskadni az ágy mellett álló székbe, s fejem a párnába fúrva szenvedélyes könnyáradatban keresni vigasztalást; rettenetesen vágytam erre a megkönnyebbülésre; de sajnos még vissza kellett fojtanom érzéseimet: megszólalt a csengõ... az a gyûlölt csengõ, amely a tanulószobába hívott ebédre; nyugodt arccal, mosolyogva, nevetve kellett lemennem s mindenféle ostobaságról beszélgetnem... és igen, ennem is kellett, mintha minden rendben lett volna, mintha csak most tértem volna meg egy kellemes sétából.
Tizenhatodik fejezet - A HELYETTES
A következõ vasárnap a legborongósabb áprilisi napok egyike volt... sûrû, sötét felhõk, heves záporok követték egymást.
Senki sem akart részt venni a délutáni istentiszteleten, csupán Rosalie - õ ragaszkodott hozzá, hogy elmegy; megrendelte a hintót, és én is vele mentem: szívesen, hiszen a templomban félelem, szégyenkezés vagy megrovás nélkül tekinthettem arra az arcra és alakra, amely kedvesebb volt nekem Isten minden teremtményénél; zavartalanul hallgathattam azt a hangot, amely számomra elbûvölõbb volt a legédesebb muzsikánál; egyesülhettem azzal a lélekkel, amely olyan nagyon érdekelt, magamba szívhattam legtisztább gondolatait, legszentebb vágyait, s örömömbe nem vegyült több üröm, mint titkos lelkifurdalásom, amely gyakran azt suttogta, hogy megcsalom magam s kigúnyolom Istent annak a szívnek a felajánlásával, amely jobban hajlik a teremtmény, mint Teremtõje felé.
Néha az ilyen gondolatok megkínoztak; néha azonban el tudtam csöndesíteni õket azzal, hogy hiszen nem is az embert, hanem a jóságát szeretem.
"A mik csak tiszták, a mik csak kedvesek, a mik csak tisztességesek és jó hírûek, ezekrõl gondolkodjatok."
Jól tesszük, ha Istent mûvében dicsõítjük és imádjuk; én pedig nem ismerek senkit, akiben annyi tulajdonsága... akiben szellemébõl oly sok fényeskedik, mint ebben a hû szolgájában, akit ismerni és nem becsülni ostoba érzéketlenség volna részemrõl, hiszen szívem mással úgy sincs elfoglalva.
Az istentisztelet véget érvén, Murray kisasszony azonnal kiment a templomból.
A tornácon kellett álldogálnunk, mert esett az esõ, és a hintó még nem érkezett meg.
Nem értettem, miért megy ki oly sietve, hiszen sem az ifjú Meltham, sem Green úr nem voltak jelen; de azután rájöttem, hogy Weston úrral akar társalogni, aki hamarosan ki is jött utánunk.
Köszönt nekünk, majd folytatta volna útját, de Rosalie visszatartotta; elõbb a szörnyûséges idõjárásra tett megjegyzéseket, utána pedig megkérte, hogy másnap jöjjön el az öreg kapusasszony unokájához, aki lázas beteg, és látni kívánja õt.
Weston úr megígérte, hogy eljön.
- És pontosabban mikor, Weston úr?
Az öregasszony bizonyára tudni akarja majd... hiszen tudja, milyenek: az ember nem is gondolná, milyen sokat adnak arra, hogy úri látogatóikat rendes kunyhóban fogadhassák.
Micsoda józan tapintat az egyébként oly meggondolatlan Murray kisasszonyrészérõl!
Weston úr megjelölte az egyik délelõtti órát.
Megérkezett a hintó, s a lakáj nyitott esernyõvel várta, hogy átkísérhesse Murray kisasszonyt a templomudvaron.
Indultam utánuk, de Weston úrnál is volt esernyõ, és felkínálta nekem, mivel csak úgy zuhogott az esõ.
- Nem, köszönöm, nem félek az esõtõl - mondtam.
A józan ész ugyanis folyton cserbenhagy, ha valami váratlanul ér.
- De szeretni azért nem szereti, vagy igen?... Mindenesetre egy esernyõ nem fog megártani - felelte õ, s a mosolya jelezte, hogy nem sértõdött meg; egy indulatosabb vagy kevésbé éleslátó férfi bizonnyal megsértõdött volna felajánlkozása visszautasításán.
Nem tagadhattam, hogy igaza van, ezért hagytam, hogy odakísérjen a hintóhoz; még a kezét is felém nyújtotta, hogy felsegítsen; felesleges udvariasság volt, de elfogadtam, nehogy megbántsam.
Elváláskor egyetlen pillantást, egyetlen kurta kis mosolyt kaptam tõle - de amit kiolvastam, kiolvasni véltem belõle, az jobban lángra lobbantotta bennem a remény tüzét, mint addig bármi.
- Visszaküldtem volna magáért a lakájt, Grey kisasszony, ha vár egy percet... fölösleges volt igénybe vennie Weston úr esernyõjét - jegyezte meg Rosalie, és bájos arca cseppet sem szeretetreméltóan elkomorodott.
- Kijöttem volna esernyõ nélkül is, de Weston úr felajánlotta a magáét, s nem utasíthattam vissza anélkül, hogy meg ne sértsem - feleltem elmosolyodva, mert boldogságomban szórakoztatónak találtam azt is, ami máskor bántott volna.
A hintó elindult.
Murray kisasszony elõrehajolt, és kinézett az ablakon, amint Weston urat elkerültük.
A járdán gyalogolt hazafelé, és nem nézett oda a hintóra.
- Ostoba fajankó! - kiáltotta Rosalie hátradõlve.
- Fogalmad sincs, mit vesztettél azzal, hogy nem néztél ide!
- Mit vesztett?
- Egy meghajlást a részemrõl, amely a hetedik mennyországba emelte volna!
Nem szóltam semmit.
Láttam, hogy rosszkedvû, s ez titkos elégedettséggel töltött el; nem a rosszkedve, hanem hogy azt hitte, oka van rá.
Így ugyanis joggal gondolhattam: reményeim nem csupán óhajaimból és képzeletembõl táplálkoznak.
- Weston úrral fogom helyettesíteni Hatfield urat - mondta társnõm rövid szünet után, visszanyerve szokásos vidámsága egy részét.
- Tudja, hogy kedden bál lesz az Ashby-kastélyban; mama úgy gondolja, Sir Thomas ez alkalomból fogja megkérni a kezemet; az ilyen dolgok többnyire a bálterem meghitt légkörében történnek, amikor a férfiakat a legkönnyebb elbûvölni és behálózni, s amikor a hölgyek a legcsábítóbbak.
Ha azonban ilyen hamar férjhez kell mennem, ki akarom használni a hátralevõ idõt: nem Hatfield lesz az egyetlen férfi, aki lábam elé helyezte a szívét, és hiába könyörgött, hogy fogadjam el e méltatlan ajándékot.
- Ha Weston urat is áldozatai közé akarja sorolni - feleltem tettetett közönnyel -, elõbb olyan messze el kell mennie, hogy igen nehéz lesz visszatáncolni, ha õ megkéri majd, hogy teljesítse a viselkedésében foglalt ígéreteket.
- Azt nem hiszem, hogy megkérné a kezemet, nem is akarom, de nem ismerészkedne odáig! A hatalmamat azonban meg akarom éreztetni vele.
Persze, már megérezte: de el is fogja ezt ismerni; ami a reményeit illeti, azokat tartsa meg magának, engem csak az eredménnyel szórakoztasson... egy darabig.
"Jaj! Bárcsak súgná e szavakat Weston úr fülébe valami jó szellem!" - fohászkodtam magamban.
Ahhoz túlságosan fel voltam háborodva, hogy megkockáztassam a fennhangon adott választ; aznap nem is hangzott el köztünk több szó Weston úrról.
De másnap délelõtt, nem sokkal reggeli után, Murray kisasszony bejött a tanulószobába, ahol a húga tanult vagy inkább bíbelõdött a leckéjével, mert tanulásnak azt aligha lehetett nevezni, és így szólt: - Matilda, tizenegy körül sétálni jössz velem.
- Jaj, nem lehet, Rosalie!
Ki kell adnom az utasításokat az új zablával és nyeregtakaróval kapcsolatban, és beszélnem kell a patkányfogóval is a kutyáiról. Majd Grey kisasszony elkísér.
- Nem, te fogsz elkísérni - mondta Rosalie, s az ablakhoz intve húgát, valamit súgott a fülébe, mire az beleegyezett, hogy elkíséri.
Eszembe jutott, hogy Weston úr éppen tizenegyre ígérte látogatását a kapusasszonynál, és mindent megértettem.
Ebédnél azután hosszú beszámolóban volt részem arról, hogy hogyan érte be õket Weston úr, amint az úton sétáltak; hogyan sétáltak és társalogtak onnan kezdve hármasban, milyen szórakoztató volt, mennyire el volt bûvölve Weston úr, hogy így leereszkedtek hozzá stb. stb.
Tizenhetedik fejezet - VALLOMÁSOK
Mivel úgyis a vallomásoknál tartok, mindjárt beismerhetem azt is, hogy ez idõ tájt sokkal több figyelmet szenteltem az öltözködésnek, mint ennek elõtte bármikor.
Ezzel persze nem mondtam sokat: eddig ugyanis kissé hanyag voltam e tekintetben, de most gyakran két egész percet is a tükör elõtti szemlélõdéssel töltöttem, noha ebbõl vajmi kevés vigaszt meríthettem.
Semmi szépséget nem tudtam felfedezni ezekben az éles vonásokban, ebben a halovány, beesett arcban és a hétköznapi, sötétbarna hajban: a homlok talán értelmet sugároz, s a sötétszürke szem kifejezõ, de mi végre?... ha egy alacsony, görögös homlokot, és egy nagy, fekete, kifejezéstelen szempárt úgyis elõnyben részesítenek?
Dõreség azt kívánni, bárcsak szépek lennénk.
Az értelmes ember sosem kívánja ezt magának, és nem törõdik vele másokban sem.
Ha a szellem kimûvelt, ha a szív jó, a külsõvel senki sem törõdik.
Így mondták gyermekkorunk tanítói; így mondjuk mi is a mai gyermekeknek.
Illõ és okos dolog, kétségtelen; de a tapasztalat alátámasztja-e ezeket az állításokat?
Természetünk diktálja, hogy azt szeressük, ami örömet nyújt, és mi nyújt több örömet egy szép arcnál - legalábbis ha tulajdonosa nem rossz ember?
A kisleány szereti a madarát - miért?
Mert él és érez, mert tehetetlen és ártalmatlan?
A varangyos béka is él és érez, s ugyanolyan tehetetlen és ártalmatlan; de a kisleány, noha nem bántja, mégis képtelen úgy szeretni, mint a madarat, hiszen a madár kecses alakú, puha tollú, fényes, beszédes szemû.
Ha egy nõ szép és kedves, a férfiak többsége mindkettõért dicséri, de különösen az elõbbiért; ha csúnya és rossz természetû, elsõsorban csúnyaságát kárhoztatják, mert aki épp csak ismeri, azt látja elsõsorban; ha pedig csúnya, de jó, s ráadásul tartózkodó és visszavonult életet él, senki sem ismeri meg a jóságát, közvetlen hozzátartozóit kivéve.
A többiek kedvezõtlen véleményt formálnak szellemérõl és egyéniségérõl, ha másért nem, hát azért, hogy magyarázzák a természet adományaitól ennyire megfosztott ember iránti ösztönös ellenszenvüket; míg a helyzet homlokegyenest ellenkezõ ott, ahol angyali külsõ takar gonosz szívet, vagy csalóka bájak lepleznek olyan hiányosságokat és hibákat, amelyeket másokban senki sem tûrne el.
Akiknek megadatott a szépség, legyenek hálásak érte, s használják éppúgy a jóra, mint bármely más tehetségüket; akiknek nem adatott meg, vigasztalódjanak és legyenek meg nélküle: mert, noha gyakran túlbecsülik, Isten ajándéka ez is, nem szabad megvetni.
Sokan így éreznek azok közül, akik szerettek már, s azt is tudják, hogy méltók a viszontszerelemre, mégis el vannak zárva tõle ennek vagy más, látszólag jelentéktelen dolognak a hiányában, el vannak zárva attól, hogy boldogságot adjanak és kapjanak, noha úgy érzik, hogy arra születtek.
Az egyszerû bogár hiába vetné meg a fényt, amelyet magából sugároz: nélküle a hím ezerszer is elrepülne felette, és sohasem szállna le melléje; hallgathatná, hogyan döng körülötte szárnyas kedvese, de hiába keresné, s õ hiába várná, hogy rátaláljon, nem tudná értésére adni, hogy ott van, nincs hangja, amellyel hívogassa, nincs szárnya, hogy kövesse röptét - a szárnyas hím más társat keresne, õ pedig magányosan élne és magányosan halna meg.
Ilyesmiken tûnõdtem akkoriban.
Folytathatnám is az unalmas elmélkedést. Még mélyebbre merülve, más gondolatokat is felszínre hozhatnék, olyan kérdéseket tehetnék fel, amelyekre az olvasó sem tudna hamarjában felelni, s olyan következtetéseket vonhatnék le, amelyek megrendítenék elõítéleteit vagy éppen gúnyolódásra sarkallnák, mivel nem értené meg õket; de nem folytatom.
Térjünk vissza inkább Murray kisasszonyhoz.
Mamájával együtt részt vett a keddi bálon; természetesen gyönyörûen kiöltözködve, vonzerejének és fényes lehetõségeinek biztos tudatában.
Mivel az Ashby-kastély majdnem tíz mérföldre volt a Horton-kúriától, korán el kellett indulniuk, én pedig Nancy Brownnal akartam eltölteni az estét, akit már régen nem láttam; szeretetre méltó tanítványomnak azonban gondja volt rá, hogy se ott ne töltsem, se bárhol máshol a tanulószobán kívül, ugyanis egy zenedarab lemásolását bízta rám, amellyel egészen lefekvésig munkát adott nekem.
Másnap délelõtt tizenegykor, amint elõjött a szobájából, azonnal elmesélt mindent.
Sir Thomas valóban megkérte a kezét; anyja elõrelátó bölcsességét, ha ugyan nem a mesterkedését, dicséret illeti.
Én inkább arra hajlok, hogy a hölgy elõbb megtervezte a hadjáratot, s csak aztán jósolta meg a sikert.
Sir Thomas természetesen igenlõ választ kapott, s a võlegényjelöltet aznapra várták, hogy megbeszélje Murray úrral a megbeszélnivalókat.
Rosalie-nak tetszett a gondolat, hogy az Ashby-kastély úrnõje lesz; elõre élvezte az esküvõi ünnepséget, a pompát, a ragyogást, a külföldi nászutat, a Londonban és másutt várható pompás mulatságokat; egyelõre még Sir Thomas személyével is elégedett volt, hisz nemrég találkozott és táncolt vele, nemrég kapott tõle bókokat; de a kilátás, hogy ily hamar egybekelnek, elkedvetlenítette: legalább néhány hónappal ki szerette volna tolni az ünnep idõpontját; én is ezt szerettem volna.
Szörnyûnek tûnt elsietni egy ilyen semmi jóval nem kecsegtetõ házasságot s annyi idõt sem adni szegény teremtésnek, hogy átgondolhassa a jóvátehetetlen lépést, amelyet megtenni szándékozik.
Nem óhajtottam versenyre kelni a "féltõ anyai gondoskodással", mégis meglepett és felháborított Murrayné szívtelensége s a leánya javát illetõ nemtörõdömsége. Figyelmeztetéseimre és intéseimre ügyet sem vetettek, így hiába próbáltam elhárítani a rosszat.
Murray kisasszony csak nevetett szavaimon; hamarosan rájöttem, hogy csupán azért vonakodik az azonnali házasságkötéstõl, mert szeretne minél nagyobb szívtiprást végezni az ismerõs fiatalurak körében, amíg az ilyenfajta csínytevésben végleg meg nem akadályozzák.
Mielõtt eljegyzése titkát rám bízta volna, ezért is fogadtatta meg velem, hogy a tárgyról egy szót sem ejtek senkinek.
Amikor ezt megértettem, és láttam, milyen hévvel veti bele magát a szívtelen kacérkodás mélységeibe, többé nem éreztem iránta sajnálatot.
"Jöjjön, aminek jönnie kell - gondoltam -, megérdemli.
Sir Thomas sem rosszabb õnála; minél elõbb megakadályozzák a csalásban és mások bántásában, annál jobb."
A menyegzõt június elsejére tûzték ki.
E közé és a sorsdöntõbál közé alig esett több hat hétnél; Rosalie tehetségével és eltökéltségével azonban még e rövid idõszakban is sok mindent végbe lehet vinni, különösen mivel Sir Thomas ekkor többnyire Londonban tartózkodott; azért utazott fel oda, mondták, hogy ügyvédjével elrendezze a dolgokat és megtegye az elõkészületeket a közelgõ esküvõre.
Jelenlétének hiányát szerelmes levelek özönével igyekezett jóvátenni; ezek azonban nem nyitották fel a szomszédok szemét, nem keltettek olyan figyelmet, mintha személyes látogatások lettek volna, az öreg Lady Ashbyt pedig gõgös, savanyú természete visszatartotta attól, hogy elterjessze a hírt, ingatag egészsége viszont megakadályozta abban, hogy meg-meglátogassa leendõ menyét; úgyhogy az eljegyzés híre sokkal kevésbé szivárgott ki, mint általában történni szokott.
Rosalie néha megmutatta szerelmes leveleit, hogy meggyõzzön róla: gyöngéd, rajongó férje lesz.
Megmutatta másvalaki leveleit is, a szerencsétlen Green úréit, akinek nem volt hozzá bátorsága, vagy amint õ mondta, "mersze", hogy személyesen próbálja meg ügyét elõbbre vinni, de az egyszeri visszautasítás sem szegte kedvét: újra és újra írt.
Bizonyára nem tette volna, ha látja a grimaszokat szép bálványa arcán, amint a könyörgéseit olvassa, s hallja gúnyos nevetését és csúnyánál csúnyább jelzõit, amelyekkel állhatatosságát illeti.
- Miért nem mondja meg neki, hogy el van jegyezve? - kérdeztem.
- Ó, nem akarom, hogy megtudja - felelte Rosalie.
- Ha megtudná, akkor megtudnák a nõvérei is és mindenki, azzal pedig vége lenne az én... hmm!
Azonkívül azt képzelné, hogy eljegyzésem az egyetlen akadály, s hogy õt választanám, ha szabad volnék; ezt pedig ne képzelje senki, és különösen õ ne.
Érdekelnek is engem a levelei - tette hozzá megvetõen -; felõlem írhat, amennyit akar, és bámulhat rám, ha találkozunk, mint borjú az új kapura; azzal is csak mulattat.
Idõközben az ifjú Meltham is sûrûn megfordult a házban vagy a környékén; Matilda mérgelõdésébõl és szemrehányásaiból ítélve nõvére bizonyára több figyelmet szentelt neki, mint amennyit az udvariasság megkíván; más szóval, Rosalie olyan élénk flörtölésbe kezdett, amilyet csak szülei jelenléte megengedett.
Arra is kísérletet tett, hogy Hatfield tiszteletes urat visszahódítsa; mivel azonban kudarcot vallott, a férfi gõgös közönyét fensõbbséges megvetéssel viszonozta, s olyan undorral beszélt róla, mint elõzõleg a káplánjáról.
De mindeközben egy pillanatra sem tévesztette szem elõl Weston urat.
Minden alkalmat megragadott, hogy találkozzék vele, minden fogását bevetette, hogy elbûvölje, s olyan kitartóan üldözte, mintha valóban szerelmes volna belé, és élete boldogsága függne e szerelem viszonzásától.
Fel nem foghattam, miért viselkedik így.
Ha regényben olvasok ilyesmirõl, természetellenesnek tartom; ha másoktól hallom hírét, tévedésnek vagy túlzásnak vélem; de mivel a saját szememmel láttam és szenvedtem tõle, csak arra következtethettem, hogy a túlzásba vitt hiúság, akár az iszákosság, megkeményíti a szívet, eltompítja az érzékeket, s megrontja az érzéseket; s hogy nem a kutya az egyetlen teremtmény, amely, noha már egy falat sem menne le a torkán, falánkan lesi azt, amit nem zabálhat fel, s a legkisebb morzsát is irigyli éhezõ testvérétõl.
Rosalie újabban módfelett nagy együttérzéssel viseltetett a szegény bérlõk iránt.
Egyre többel ismerkedett meg, egyre gyakrabban és egyre messzebbre látogatott el szerény hajlékukba, így tett szert a leereszkedõ és igen irgalmas szívû ifjú hölgy hírnevére, s a dicshimnuszok bizonyára Weston úrnak is fülébe jutottak, akivel egyébként így szintén alkalma volt naponta találkozni egyik vagy másik kunyhóban vagy útközben; vagy a pletykálkodásból kivehette, melyik családot mikor fogja meglátogatni keresztelõ vagy beteglátogatás kapcsán, s ennek megfelelõen alakította ki haditervét.
E kirándulásokra néha magával vitte a húgát - vesztegetéssel vagy egyébbel rávette, hogy elkísérje -, néha pedig egyedül ment, de sohasem velem; így meg voltam fosztva attól az örömtõl, hogy lássam Weston urat és halljam a hangját, még akkor is, ha valaki mással társalog: pedig nagy gyönyörûségemre szolgált volna, még ha fájdalmas is.
A templomban sem láthattam, mert Murray kisasszony valami ürüggyel kisajátította a kegyúri padnak azt a sarkát, amely kezdettõl fogva az enyém volt; hacsak nem akartam Murray úr és Murrayné közé furakodni, háttal kellett ülnöm a szószéknek, és így is tettem.
Mostanában már nem sétálhattam haza tanítványaim társaságában; anyjuk állítólag kijelentette, hogy furcsa s nem ildomos látvány, hogy hárman is gyalogolnak s csak ketten utaznak a hintóban; mivel pedig õk nagyon szeretnek szép idõben sétálni, engem ér a kitüntetés, hogy a szülõkkel tarthatok.
"Maga különben sem tud úgy gyalogolni, mint mi - mondták. - Folyton lemarad."
Tudtam, hogy ez csak ürügy, de nem tiltakoztam, nem mondtam ellent, tudtam, hogy mi van a dolog mögött.
Délután pedig ez alatt az emlékezetes hat hét alatt egyszer sem jutottam el a templomba.
Ha meg voltam fázva, vagy csak a legkisebb bajomat is észlelték, mindjárt megragadták az alkalmat, hogy otthon tartsanak; sokszor pedig azt mondták, hogy õk maguk sem mennek el délután, aztán mégis elmentek anélkül, hogy szóltak volna, s én már csak késõn vettem észre távozásukat.
Egyik ilyen alkalommal, amikor hazaértek, élénk beszámolót tartottak a Weston úrral hazafelé jövet folytatott társalgásukról.
- Megkérdezte, hogy maga beteg-e, Grey kisasszony - mondta Matilda. - Azt feleltük, dehogy, kutya baja, csak éppen nem akart eljönni az istentiszteletre, úgyhogy most azt fogja hinni, hogy gonosz teremtés lett magából.
Hétközben ugyanígy megakadályozták még a véletlenszerû találkozásokat is; nehogy meglátogathassam szegény Nancy Brownt vagy másvalakit, Murray kisasszony annyi elfoglaltságot talált ki számomra, hogy minden szabad idõmet lekötötte.
Hol egy rajzot kellett befejeznem, hol egy kottát lemásolnom, hol valami olyan munkát elvégeznem, amely csak annyi idõt hagyott számomra, hogy legföljebb a parkban sétálhassak utána, bármily kevés volt is az õ vagy a húga elfoglaltsága.
Egyik délelõtt, miután sikeresen becserkészték és meglepték Weston urat, széles jókedvvel jöttek elújságolni a történteket.
- Megint érdeklõdött maga után - mondta Matilda, fittyet hányva nõvére parancsoló intésének, hogy tartsa a száját.
- Nem érti, hogy mért nincs sose velünk, és azt gondolja, hogy nagyon kényes lehet az egészsége, amiért ilyen ritkán jár ki sétálni.
- Ugyan, esze ágában sem volt... miket beszélsz, Matilda!
- Hazudsz, Rosalie!
Ezt mondta, igenis, te pedig... na...
Rosalie, ne csipkedj!...
És, Grey kisasszony, Rosalie azt felelte neki, hogy maga egészen jól van, csak úgy eltemetkezik a könyvei közé, hogy semmi másban nem talál örömet.
"Meglehet rólam a véleménye ezek után!" - gondoltam magamban.
- És az öreg Nancy nem érdeklõdik utánam? - kérdeztem.
- De igen: azt feleljük neki, hogy maga úgy szeret olvasni meg rajzolgatni, hogy másra nem jut ideje.
- Ez azonban nem igaz; ha azt mondták volna neki, hogy soka dolgom, ezért nem tudok elmenni hozzá, ez közelebb állt volna az igazsághoz.
- Alig hiszem - felelte hirtelen felélénkülve Murray kisasszony.- Most, hogy olyan keveset kell a tanítással foglalkoznia, biztos vagyok benne, hogy rengeteg a szabad ideje.
Semmi értelme nem volt vitatkozni az ilyen elkényeztetett, oktalan teremtésekkel, úgyhogy hallgattam.
Már hozzászoktam, hogy csendben maradjak, ha bántó kijelentések érik a fülemet; mint ahogy ahhoz is, hogy higgadtan mosolyogjak, ha a szívem keserû.
Csak aki érzett már ilyesmit, az képzelheti el, mit éreztem, miközben a mosolygós közöny álarcával ültem és hallgattam a beszámolókat a Weston úrral való találkozásaikról, amelyeknek leírásában oly nagy élvezetet leltek; sok olyasmit mondtak róla, amirõl, jelleme ismeretében, tudtam, hogy túlzás és az igazság elferdítése, ha ugyan nem hazugság - ezek a dolgok õrá többnyire rossz fényt vetettek, rájuk, különösen Murray kisasszonyra nézve pedig hízelgõk voltak -; szenvedélyesen szerettem volna megcáfolni õket vagy legalább kimutatni kétkedésemet, de nem mertem; mivel hitetlenségemet kifejezésre juttatva egyúttal érdeklõdésemet is elárultam volna.
Mondtak azután olyasmit is, ami, úgy éreztem vagy attól féltem, igaz, de változatlanul titkolnom kellett érette érzett nyugtalanságomat s az irántuk táplált haragot; mondtak olyasmit, tetteire vagy beszédére utalva, amirõl viszont szerettem volna bõvebben is hallani, de nem mertem érdeklõdni.
Így telt ez a kimerítõ idõszak.
Még azzal a gondolattal sem vigasztalhattam magam, hogy Rosalie hamarosan férjhez megy, s akkor számomra is nyílik némi remény.
Esküvõje után hamarosan itt a vakáció, s mire otthonról visszatérek, Weston úr már bizonyára nem lesz itt, mert hallottam, hogy õ és a lelkész sok mindenben nem értenek egyet (nyilvánvalóan a lelkész hibájából), és Weston úr más hely után akar nézni.
Nem - az Istenbe vetett reményen kívül egyedüli vigaszom az lehetett, hogy, noha õ ezt nem tudja, jobban megérdemlem a szerelmét, mint a mégoly bájos és elbûvölõ Rosalie Murray; én ugyanis értékelni tudom kiválóságát, Rosalie nem; én az õ boldogságának szentelném életemet, Rosalie pedig egy pillanatnyi szeszélye kielégítéséért örökre tönkretenné a boldogságát.
"Ó, ha tudná, micsoda különbség van köztünk! - sóhajtottam fel néha.
- De nem!
A szívemet nem tárnám fel elõtte! Bárcsak megsejtené, milyen üres, értéktelen és szívtelen ez a lány, akkor biztonságban lenne, én pedig... én pedig majdnem boldog lennék, még ha nem látnám is soha többé!"
Attól félek, az olvasó már szinte megcsömörlött ettõl a rengetegbadarságtól és esendõségtõl, amit oly nyíltan eléje tártam.
Akkoriban nem beszéltem róla senkinek, és akkor sem beszéltem volna, ha anyám és nõvérem történetesen ott tartózkodik velem a házban.
Ügyes és elszánt képmutató voltam - legalább ebben az egy tekintetben.
Imáimnak, könnyeimnek, vágyaimnak, félelmeimnek és sirámaimnak nem volt más tanúja, csak jómagam és az Ég.
Ha bánat vagy nyugtalanság kínoz bennünket, ha erõs érzések nyomasztanak, amelyeket magunkba kell fojtanunk, amelyeket nem tárhatunk fel senki emberfia elõtt, de elölni sem tudjuk vagy akarjuk õket, gyakran keresünk megkönnyebbülést a költészetben - s gyakran találunk is -, akár mások lírai kitárulkozásaiban, mivel illenek az adott helyzethez, akár a magunk próbálkozásaiban, amelyekben igyekszünk kifejezésre juttatni gondolatainkat és érzéseinket, talán kevésbé dallamosan, de a magunk esetére szabva, ezért jobban átéljük, átérezzük õket s, legalábbis az adott pillanatban, jobban enyhítik kínjainkat, vagy épp ellenkezõleg, erõt adnak, hogy agyongyötört szívünk végre fellázadjon s levesse terhét.
Ezelõtt, a Wellwood-házban, és itt is, ha a honvágy gyötört, kétszer-háromszor már kerestem megkönnyebbülést ebben a titkos vigaszforrásban; most is ehhez menekültem, mohóbban, mint valaha, mert nagyobb szükségem volt rá.
Ma is õrzöm a múltbeli szenvedések és élmények ezen relikviáit: mint emlékoszlopok jelölik a különféle eseményeket, amelyek a vándor életében, aki e földi siralomvölgyet járta, bekövetkeztek.
A léptek nyoma már elmosódott; a vidék képe megváltozott; de az oszlop megvan, s emlékeztet rá, milyen volt az életem, amikor emeltetett.
Ha talán az olvasóban feltámadna a kíváncsiság e lírai próbálkozások iránt, egy kurta kis mintával szolgálok neki: lehet, hogy hidegnek és bágyadtnak tûnnek e sorok, mégis csaknem elviselhetetlen fájdalom volt az, ami életre hívta õket:
Jaj, elrabolt reményemet
Keserülöm nagyon!
Lelkem-üdítõ hangodat
Nem hagyják hallanom.
Eltakarják az arcod is,
Melynél nincs kedvesebb;
Hiába küldöd, el nem ér
Mosoly vagy szeretet
Nem baj: biztonságban tudom
A legfõbb javamat,
Szívem, mely szíved ismeri,
S boldog, mert hû marad.
Igen, ettõl nem foszthattak meg: gondolhattam rá éjjel és nappal, s érezhettem úgy, hogy méltó is erre.
Senki sem ismerte olyan jól, mint én; senki sem tudta úgy becsülni, mint én; senki sem tudta úgy szeretni, mint... én szerettem volna, ha szerethetem: de éppen itt volt a baj.
Minek gondolok én annyit valakire, aki sosem gondol rám?
Nem ostobaság ez?
Nem helytelen?
De ha ilyen nagy gyönyört jelent nekem, hogy rá gondolok, s ha ezeket a gondolatokat magamban tartom és nem zaklatok velük senkit, mit ártok és kinek? - kérdezgettem magamban.
Ez az okoskodás tartott vissza attól, hogy bilincseim levetésére kísérletet tegyek.
Igaz ugyan, hogy ezek a gondolatok gyönyört hoztak, de fájdalmas, kínos gyönyört, a szenvedéshez hasonlót; többet ártott nekem ez a gyönyör, mint gondoltam.
Olyan élvezet volt, amelyet a bölcsebb vagy tapasztaltabb ember minden bizonnyal megtagad magától.
De hát milyen szörnyû lett volna elfordítanom tekintetemet e fényes tárgytól, kényszeríteni magam, hogy csak a szürke, unalmas, sivár tájat lássam magam körül: az örömtelen, reménytelen, magányos utat, ami elõttem áll!
Hiba volt, persze, ilyen boldogtalannak és csüggedtnek lennem; Istent kellett volna barátomnak választanom, az Õ akaratának teljesítését életem feladatává és örömévé tennem; de gyenge volt bennem a hit, és túlságosan erõs a szenvedély.
Tizennyolcadik fejezet - GYÖNYÖR ÉS GYÁSZ
Végre elérkezett június elseje, és Rosalie Murrayból Lady Ashby lett.
Tündöklõen szép volt menyasszonyi ruhájában.
A szertartás után a templomból hazatérve berohant a tanulószobába: ki volt pirulva az izgalomtól és nevetett, úgy tûnt, félig örömében, félig elkeseredésében.
- Nos, Grey kisasszony, most hát Lady Ashby vagyok! - kiáltotta.
- Elvégeztetett, sorsom meg van pecsételve: most már nincs visszaút.
Azért jöttem, hogy fogadjam szerencsekívánatait és elbúcsúzzam; mivel máris indulunk Párizsba, Rómába, Nápolyba, Svájcba, Londonba... Úristen!
Mennyi mindent fogok látni és hallani!
De azért ne felejtsen el: én sem felejtem el magát, noha rossz voltam magához.
No, hát mért nem gratulál?
- Nem gratulálhatok addig, amíg nem látom, hogy a változás elõnyére szolgál- feleltem. - Õszintén remélem, hogy így lesz. Igazi boldogságot kívánok magának és Isten áldását.
- Hát, viszontlátásra, a hintó vár, és már keresnek is.
Kapkodva megcsókolt, és futásnak eredt; de hirtelen visszafordult, több szeretettel ölelt meg, mint amennyire képesnek tartottam, és könnyekkel a szemében távozott.
Szegény lány!
Tényleg szerettem abban a pillanatban; és szívembõl megbocsátottam neki minden fájdalmat, amit nekem és másoknak okozott - a felérõl nyilván nem is tudott. Imádkoztam Istenhez, hogy Õ is bocsásson meg neki.
Az ünnepi szomorúság ama napjának hátralevõ részében azt csinálhattam, amit akartam.
Mivel folyamatos tevékenységre képtelen voltam, egy könyvvel a kezemben sétálgattam órák hosszat, inkább gondolkodva, mint olvasva, mert ugyancsak volt min gondolkodnom.
Este kihasználtam a szabadságot, és elmentem meglátogatni öreg barátnémat, Nancyt; bocsánatot akartam kérni hosszú távolmaradásom miatt, mely bizonyára rosszul esett neki, elmondani, mennyi dolgom volt; beszélgetni akartam vele, vagy felolvasni, vagy segíteni a munkájában és persze beszámolni a mai különleges napról; és esetleg cserébe némi információt kapni tõle Weston úr várható elköltözésérõl.
Errõl azonban mit sem tudott, s remélte, mint ahogy én is, hogy vaklárma az egész.
Nagyon megörült nekem; de szerencsére már annyit javult a szeme, hogy szinte szüksége sem volt a szolgálataimra.
A menyegzõ részletei nagyon érdekelték; míg az ünnepi nap leírásával s a meghívottak és a menyasszony pompájának lefestésével mulattattam, gyakran sóhajtozva megrázta a fejét, és kívánta, bárcsak jól ütne ki a dolog; akárcsak én, õ is inkább szomorú, mint örömteli eseménynek tartotta ezt a házasságkötést.
Sokáig üldögéltem nála errõl és egyebekrõl beszélgetve - de nem toppant be senki.
Bevalljam, hogy néha az ajtó felé pillantottam, hátha kinyílik és belép rajta Weston úr, mint egyszer már megesett?
S hogy hazafelé a dûlõutakon és a mezõn gyakran néztem körül, s lassabban ballagtam, mint szükséges volt - szép este volt, de nem különösebben fülledt -, s végül az üresség és csalódottság érzetével érkeztem meg, anélkül, hogy bárkivel találkoztam, bárkit megpillantottam volna, kivéve néhány munkájából hazatérõ parasztembert.
De közeledett a vasárnap: akkor látni fogom; most, hogy Murray kisasszonyelment, újra enyém lesz a régi sarok.
Látni fogom, és külsejébõl, beszédébõl, viselkedésébõl megítélhetem, nagyon lesújtotta-e Rosalie férjhezmenetele.
Hála Istennek, még csak árnyékát sem fedeztem fel rajta a változásnak - ugyanolyan volt, mint két hónappal azelõtt: hangja, külseje, viselkedése semmit sem változott; prédikációja ugyanolyan szabatos és õszinte, stílusa ugyanolyan erõteljes és világos, minden, amit mondott és tett, ugyanolyan komoly és egyszerû volt - hallgatósága nem is a szemével és a fülével, hanem a szívével érzékelte.
Matilda kisasszonnyal sétáltam haza; de õ nem csatlakozott hozzánk.
Matildának nagyon hiányzott a szórakozás és a társaság; öccsei iskolában voltak, nõvére férjhez ment és elutazott, õ maga még fiatal volt ahhoz, hogy a társaságba bevezessék; pedig Rosalie példája után már némi kedvet kapott hozzá - legalábbis bizonyos osztályokhoz tartozó fiatalurak társaságához; az évszak a lehetõ legunalmasabb volt a számára: sem falkavadászat, de még szalonkázás sincs ilyenkor - ezekben ugyan nem vehetett volna részt, de már az is valami volt, ha látta apját vagy a vadõrt kivonulni a kutyákkal, s ha visszaérkezésükkor beszélgethetett velük az elejtett madarakról.
Most a kocsis, a lovászok, a lovak, az agarak és a vizslák társaságának vigaszától is megfosztották; anyja ugyanis, miután a vidéki élettel járó hátrányok ellenére oly sikeresen megszabadult nagyobbik lányától, szívének büszkeségétõl, teljességgel a kisebbikre fordította figyelmét; mivel pedig Matilda modorának durvasága kétségbe ejtette, s úgy gondolta, legfõbb ideje valami reform bevezetésének, végre érvényesítette hatalmát, és eltiltotta lányát a hátsó udvar, az istállók, a kutyaházak és kocsiszínek látogatásától.
Matilda természetesen nem engedelmeskedett azonnal; anyja azonban, amilyen elnézõ volt eddig, most, hogy cselekvésre határozta el magát, korántsem bizonyult olyan szelídnek, amilyennek a nevelõnõjét kívánta látni, és parancsát nem lehetett büntetlenül semmibe venni.
Sok anya és lánya közti vita, sõt veszekedés után, melyeket szégyenkezve hallgattam végig, s melyekben gyakran az apa tekintélyére volt szükség, hogy szitkozódással és fenyegetõzéssel támogassa meg a semmibe vett anyai tilalmakat - mert azt még õ is észrevette, hogy "Tilly, ámbár pompás legény lett volna belõle, nem egészen olyan, amilyennek egy ifjú hölgynek lennie kéne" -, Matilda végül rájött, hogy az lesz a legokosabb, ha távol tartja magát a tilos területektõl, és csak néha lopózik oda, sasszemû anyja tudta nélkül.
Ne higgyék, hogy közben nekem nem jutott a rosszallásból és szemrehányásokból, amelyek, noha nem fogalmazták meg õket nyíltan, csak annál jobban fájtak; hiszen így még védekezni sem lehetett ellenük.
Gyakran felszólítottak, hogy más dolgokkal kössem le Matilda kisasszony figyelmét, s emlékeztessem anyja elõírásaira és tiltásaira.
Ezt meg is tettem legjobb tudásom szerint, de Matildát nem lehetett akarata ellenére szórakoztatni; s noha az emlékeztetésnél azért messzebb mentem, a szelíd korholás teljességgel hatástalannak bizonyult:
- Drága Grey kisasszony!
Ez nagyon különös.
Bizonyára nem tehet róla, ha egyszer ilyen a természete... de képtelen vagyok felfogni, hogyhogy nem tudja elnyerni ennek a lánynak a bizalmát, s legalább annyira megkedveltetni vele magát, mint Robert vagy Joseph!
- Azért, mert õk tudnak a legtöbbet azokról a dolgokról, amelyek Matilda kisasszonyt a legjobban érdeklik - feleltem.
- Nohát!
Azért különös, hogy ezt épp a nevelõnõje mondja!
Ki formálja egy ifjú hölgy ízlését, ha nem a nevelõnõje?
Én ismertem nevelõnõket, akik olyannyira azonosították magukat ifjú úrnõik jó hírével, már ami a szellemi és viselkedésbeli eleganciát illeti, hogy belepirultak volna, ha rosszat kell mondaniuk róluk; a tanítványaikat érõ legcsekélyebb rosszallás is jobban bántotta õket, mint ha saját személyüket éri kifogás - és a magam részérõl én ezt nagyon természetesnek tartom.
- Valóban, asszonyom?
- Természetesen; az ifjú hölgy tudása és eleganciája fontosabb a nevelõnõ számára, mint a sajátja, mert a világ számára is fontosabb.
Ha boldogulni akar hivatásában, minden energiáját feladatának kell szentelnie; minden gondolatának és minden vágyának erre a célra kell irányulnia.
Amikor egy nevelõnõ érdemei felõl kívánunk dönteni, természetesen azokat az ifjú hölgyeket vesszük szemügyre, akiket tanított, s ennek alapján ítélünk.
Az eszélyes nevelõnõ tudja ezt; tudja, hogy míg õ az ismeretlenségben él, tanítványának erényei és hibái közszemlére lesznek téve; tudja, hogy ha a maga személyével csak egy fikarcnyit is törõdik, semmi reménye a sikerre.
Olyan ez, Grey kisasszony, mint bármelyik szakma vagy mesterség: aki boldogulni akar, testét-lelkét egyaránt hivatásának kell hogy szentelje; ha azonban behódol a lustaságnak vagy az önérdeknek, bölcsebb versenytársai hamar kitúrják a helyébõl; mert nem sok különbség van aközött, aki hanyagságával teszi tönkre tanítványát és aközött, aki saját példájával rontja el.
Meg fog nekem bocsátani ezekért az apró célzásokért: tudni fogja, hogy a saját érdekében hangzanak el.
Vannak, akik sokkal erõsebben fejeznék ki magukat; és sokan nem is bajlódnának a magyarázattal, hanem csöndben másik nevelõnõ után néznének.
Ez lenne persze a legkönnyebb; de tudom, mit jelent az ön helyzetében levõnek egy ilyen hely, tehát nem kívánok megválni magától, mert biztos vagyok benne, hogy nagyszerûen meg fogja állni a helyét, ha elgondolkodik ezeken a dolgokon, és egy kicsit jobban igyekszik; meg vagyok gyõzõdve róla, hogy így hamarosan el fogja sajátítani azt a finom tapintatot, amely még hiányzik ahhoz, hogy megfelelõ hatást gyakorolhasson tanítványa lelkére.
Ecsetelni készültem a hölgynek reménye több szempontból is hiú voltát, de amint beszédét befejezte, máris tovavitorlázott.
Elmondta, amit akart, válaszomat esze ágában sem volt meghallgatni: az én dolgom az volt, hogy füleljek, s nem az, hogy beszéljek.
De, mint mondtam, Matilda bizonyos fokig behódolt anyja parancsszavának(kár, hogy nem elõbb kényszerült rá); minden szórakozási lehetõségtõl megfosztva, kénytelen volt lovász kíséretében lovagolni, nevelõnõ kíséretében sétálni, meglátogatni az apja birtokán élõ bérlõket és gazdálkodókat, s azzal ütni el az idõt, hogy velük társalogjon.
Az egyik ilyen sétán véletlenül találkoztunk Weston úrral.
Régóta óhajtottam már ezt, de most egy pillanatra azt kívántam, bárcsak egyikünk ne volna itt: úgy dobogott a szívem, hogy attól féltem, valahogy külsõleg is elárulom érzelmeimet; azt hiszem azonban, hogy jóformán rám se nézett, így aztán hamarosan megnyugodtam.
Kurta üdvözlés után megkérdezte Matildát, hogy kapott-e már hírt a nõvérétõl.
- Igen - felelte õ.
- Utoljára Párizsból írt; nagyon jókedvû és nagyon boldog.
Az utolsó szót megnyomta, és szemtelenül alamuszi lett a tekintete.
A káplán mintha észre sem vette volna; hasonló nyomatékkal és nagyon komolyan folytatta:
- Remélem, hogy továbbra is boldog lesz.
- Valószínûnek tartja ezt? - kockáztattam meg a kérdést, mivel Matilda a kutyája után iramodott, amely egy nyulacskát vett ûzõbe.
- Nem tudom - felelte Weston úr.
- Lehet, hogy Sir Thomas jobb ember, mint amilyennek gondolom; de azok nyomán, amiket hallottam és láttam, sajnálatosnak tartom, hogy egy ilyen ifjú, vidám és érdekes teremtés - hogy egy szóval fejezzem ki a dolgokat -, kinek legnagyobb, ha nem egyetlen hibája a könnyelmûség - nagy hiba, persze, hisz ez minden más hiba elkövetésére is hajlamossá teszi az embert, s minduntalan kísértéseknek teszi ki -, mindenesetre sajnálatos egy ilyen ifjú hölgyet egy ilyen férfira vesztegetni.
Az anyja óhaja volt a házasság, ugyebár?
- Igen; és a lányáé is, gondolom, mert csak nevetett, amikor megpróbáltam eltántorítani ettõl a lépéstõl.
- Szóval megpróbálta?
Akkor legalább abban a boldog tudatban élhet, hogy nem a maga hibája, ha valami rosszra fordul.
Ami Murraynét illeti, nem tudom, mivel igazolhatná viselkedését; ha jobban ismerném, meg is kérdezném tõle.
- Olyan természetellenesnek tûnik ez a házasság; de bizonyos emberek a rangot és a gazdagságot tartják a legfõbb jónak; s ha ezeket megszerzik gyermekeiknek, úgy vélik, megtették kötelességüket.
- Milyen igaz! De nem különös, hogy tapasztalt emberek, akik maguk is házasságban élnek, ilyen hamisan ítéljenek?
Matilda szaladt vissza lihegve, kezében egy nyúl szétmarcangolt tetemével.
- Az volt a szándéka, hogy megöli vagy hogy megmenti ezt a nyulat, Matilda kisasszony? - kérdezte Weston úr, akit szemlátomást meghökkentett a lány boldog ábrázata.
- Úgy tettem, mintha meg akarnám menteni - felelte õ elég becsületesen -, hiszen annyira nyilvánvalóan kicsi, hogy nem lett volna még szabad vadászni rá; de jobban örülök neki, hogy a kutya elkapta.
Maguk ketten tanúsíthatják, hogy nem tehetek róla: Herceget nem lehetett eltéríteni szándékától; belemart a hátgerincébe, és egy másodperc alatt megölte.
Gyönyörû hajsza volt, nem?
- Nagyon!
Egy ifjú hölgy hajszolt egy nyulacskát.
Annyi csöndes szarkazmus volt a hangjában, hogy még Matilda figyelmét sem kerülhette el; megvonta a vállát, hümmögve elfordult a káplántól, és megkérdezte tõlem, élveztem-e a vadászatát.
Azt feleltem, hogy semmi szórakoztatót nem találtam benne, de bevallottam azt is, hogy nemigen kísértem figyelemmel a mûveletet.
- Nem látta, hogy váltogatta a csapását, mint egy tapasztalt, öreg nyúl?
És nem hallotta a visítását?
- Hála Istennek, nem.
- Úgy sírt, akár egy gyerek.
- Szegény kis állat!
Most mit fog csinálni vele?
- Jöjjön, beadjuk az elsõ házba.
Nem akarom hazavinni, mert papa megszidna, hogy hagytam megölni.
Weston úr már elment, és most mi is folytattuk utunkat; de miután elajándékoztuk a nyulat egy tanyán, és cserébe elfogyasztottunk némi püspökkenyeret és ribizlibort, hazafelé mentünkben újra találkoztunk a káplánnal, aki most már szintén hazafelé tartott.
Kezében egy csokor gyönyörû harangvirág volt, s nekem ajándékozta; mosolyogva megjegyezte, hogy noha ritkán látott az elmúlt két hónapban, még emlékszik rá, hogy a harangvirág a kedvenceim közé tartozik.
A jóindulat egyszerû megnyilvánulása volt ez, bókolás és minden udvariaskodás nélkül, s a tekintetében sem volt "tiszteletteljes, gyengéd rajongás" (hogy Rosalie-t idézzem); de azért örültem, hogy jelentéktelen szavaimat ilyen jól megjegyezte; örültem, hogy ilyen pontosan számon tartotta, mióta nem látott.
- Közölték velem - mondta -, hogy maga született könyvmoly, Grey kisasszony, akit annyira lekötnek tanulmányai, hogy más örömök egyáltalán nem is érdeklik.
- Úgy is van! - kiáltotta Matilda.
- Nem, Weston úr, el ne higgye, ez gyalázatos rágalom.
Az ifjú hölgyek szívesen ejtenek el efféle megjegyzéseket a barátaik rovására; nem szabad õket túlságosan komolyan venni.
- Remélem, hogy legalábbis ez az állítás alaptalan.
- Miért?
Van valami kifogása a tanulmányokat folytató hölgyek ellen?
- Nincs, de az ellen van, ha valaki annyira ennek szenteli magát, hogy más dolgok egyáltalán nem is érdeklik.
Bizonyos körülményektõl eltekintve az állandó és szüntelen tanulást idõpazarlásnak és testre és lélekre egyaránt ártalmasnak tartom.
- Nekem sem hajlamom, sem idõm az efféle vétkekre.
Újból elváltunk.
Nos hát, mi különös van ebben?
Miért jegyeztem fel?
Azért, olvasóm, mert derûs estét, kellemes álmoktól látogatott éjszakát és boldog reményekkel teli reggelt biztosított a számomra.
Csacska derû, ostoba álmok, alaptalan remények, mondja az olvasó; és én nem is tagadom: efféle gyanú az én lelkemben is gyökeret vert.
De vágyaink olyanok, akár a tapló: a körülmények kovája és acélja folyton szikrákat csihol, amelyek rögtön eltûnnek, ha nem hullanak rá véletlenül vágyaink taplójára; akkor azonban gyújtanak is mindjárt, s a remény lángja egy pillanat alatt fellobog.
De jaj!
A remény tétova lángját még aznap reggel szörnyûségesen elfojtotta egy levél, amelyet anyámtól kaptam s amely oly ijesztõen számolt be apám elhatalmasodó betegségérõl, hogy attól kellett tartanom, kevés vagy semmi esély sincs a felgyógyulására; a vakáció közelgett ugyan, de reszkettem, hogy késõn jön, s nem láthatom már apámat ezen a világon.
Két nap múlva Mary megírta, hogy fel kellett adniuk minden reményt, s már nagyon közel a vég.
Ekkor azonnal engedélyt kértem, hogy még a vakáció kezdete elõtt, tüstént útnak indulhassak.
Murrayné furcsálkodva bámult, nem értette, honnan az a szokatlan energia és merészség, mellyel kívánságomat elõadtam, s úgy vélte, a sietségre semmi ok, de végül megadta az engedélyt; mindazonáltal kijelentette, hogy "semmi szükség ekkora aggodalomra; lehet, hogy fölösleges hûhó az egész; ha pedig nem - hát Istenem, ez a természet rendje: elõbb-utóbb mindannyian meghalunk; ne higgyem, hogy én vagyok az egyetlen a világon, akit ilyen csapás ér"; O...-ig igénybe vehetem a homokfutót, tette hozzá.
- És búslakodás helyett legyen hálás, Grey kisasszony, mert maga elõnyöket élvez.
Hány szegény sorú lelkész van, akinek családja a halála esetén nyomorúságba süppedne; de magának befolyásos barátai vannak, akik továbbra is készek pártfogolni magát, és nagylelkûen gondoskodnak magáról.
Köszönetet mondtam "gondoskodásáért", és felrohantam a szobámba, hogy megtegyem az elõkészületeket az indulásra.
Kalapom és kendõm már rajtam volt, így hát néhány dolgot legnagyobb utazótáskámba dobálva hamarosan le is szaladtam.
Hiába kapkodtam azonban, mert mások nem siettek; rengeteget kellett várnom a homokfutóra.
Végül odaállt a bejárat elé, és útnak indulhattam: de ó, milyen szörnyûséges, milyen sivár út volt az!
Mennyire más volt, mint a többi hazafelé vezetõ utam!
Mivel az utolsó postakocsit lekéstem, tíz mérföldre bérkocsit kellett fogadnom, majd pedig egy szekeret, hogy a zord dombokon átszállítson.
Fél tizenegykor érkeztem haza.
Még nem feküdtek le.
Anyám és nõvérem a folyosón várt... szomorúan... némán... sápadtan!
Úgy meg voltam rémülve, hogy nem bírtam megszólalni, nem mertem feltenni a kérdést, amelytõl rettegtem.
- Agnes! - szólalt meg anyám, érzelmeivel küszködve.
- Jaj, Agnes! - kiáltotta nõvérem, és könnyekben tört ki.
- Hogy van? - kérdeztem fuldokolva.
- Meghalt!
Tudtam, hogy ez lesz a válasz; de a megrendülés, amelyet kiváltott, ettõl nem volt kevésbé szörnyû.
Tizenkilencedik fejezet - A LEVÉL
Apám földi maradványait átadtuk a sírnak; szomorú arccal, gyászruhában ültünk szerény reggelinknél, és a jövõre vonatkozó terveinkrõl beszélgettünk.
Anyám erõs lelke nem roppant össze még e csapástól sem; lesújtotta, de meg nem törte.
Mary azt akarta, hogy menjek vissza a Horton-kúriába, anyám pedig költözzön hozzájuk, és éljen vele meg Richardson úrral a paplakban; kijelentette, hogy férje éppúgy óhajtja ezt, mint õ maga, s hogy ez az elrendezés mindenkinek javára válna; anyám társasága és tapasztalatai felbecsülhetetlen értéket jelentenének a számukra, õk pedig mindent elkövetnének annak érdekében, hogy boldoggá tegyék.
De nem használtak sem az érvek, sem a könyörgés; anyám elhatározta, hogy maradni fog.
Egy percig sem vitatta lánya jó szándékát, de kijelentette, hogy amíg Isten megkíméli erejét és egészségét, addig maga akarja megkeresni a kenyerét, nem óhajt senkire sem rászorulni, akár tehernek érezné ezt az illetõ, akár nem.
Ha mint lakó illõ bér fejében tartózkodhatna a ...-i paplakban, feltétlenül azt választaná minden más ház elõtt; mivel azonban körülményei ezt nem teszik lehetõvé, csak mint alkalmankénti vendég hajlandó betenni oda a lábát, ha betegség vagy más csapás nem teszi valóban szükségessé a jelenlétét, vagy ha már a kor és a gyengeség megfosztják attól, hogy gondoskodni tudjon magáról.
- Nem, Mary - mondta -, ha Richardsonnak és neked van félretenni valótok, rakjátok félre a családotok számára; Agnes és én majd magunk gyûjtünk mézet magunknak.
Szerencsére két lányt kellett felnevelnem, talán még nem felejtettem el az ehhez szükséges tudnivalókat.
Ha Isten is úgy akarja, abbahagyom ezt a hiábavaló kesergést... - mondta, miközben könnyek csorogtak az arcán, de letörölte õket, és határozottan megrázva fejét, folytatta: - Keresek egy kisebb házat valamelyik népes, ám egészséges vidéken, és iskolát nyitunk: felveszünk néhány bennlakó ifjú hölgyet - ha találunk ilyeneket -, bejárásra pedig annyit, ahány csak akad, vagy ahányat képesek leszünk oktatni.
Apátok régi barátai és rokonai bizonyára küldenek majd nekünk néhány tanítványt, vagy legalábbis ellátnak bennünket ajánlásokkal.
Mit szólnál hozzá, Agnes?
Hajlandó lennél otthagyni mostani állásodat, hogy próbát tégy?
- Szívesen, mama; a pénz, amit összegyûjtöttem, elegendõ lesz a ház berendezésére.
Azonnal ki is veszem a bankból.
- Majd amikor szükség lesz rá; elõször házat kell találnunk, és el kell intéznünk a kezdeti tennivalókat.
Mary is felajánlotta kicsinyke tõkéjét, anyám azonban nem fogadta el, mondván, hogy takarékosan fogunk hozzá a vállalkozáshoz; remélte, hogy az én pénzem vagy annak egy része, valamint az, amit a bútorokért kapunk s amit drága apánk félretett az adósságok törlesztése után, kitart karácsonyig, amikorra valamicske kis jövedelem talán már munkánkból is befolyik.
Elhatároztuk, hogy e szerint a terv szerint cselekszünk; a tájékozódáshoz és az elõkészületekhez azonnal hozzálátunk; míg anyám ezzel foglalatoskodik, én visszatérek a Horton-kúriába négyhetes vakációm után, s akkor jelentem be végleges távozásomat, mikor már bizonyos, hogy iskolánk hamarosan megkezdheti mûködését.
Ezekrõl a dolgokról beszélgettünk az említett reggelen, körülbelül kéthéttel apám halála után, amikor levelet hoztak be anyámnak - amint megpillantotta, a bánattól és virrasztástól már jó ideje sápadt arca kipirult.
- Apámtól jött! - mormolta, és sietve feltépte a borítékot.
Hosszú évek óta nem kapott már híreket rokonaitól.
Azon töprengve, hogy mi lehet a levélben, figyeltem arckifejezését, miközben olvasta, és csodálkozva láttam, hogy beharapja ajkát, és haragosan összevonja szemöldökét.
Befejezvén, tiszteletlenül az asztalra dobta a levelet, és megvetõ mosollyal így szólt: - Nagyapátok nagylelkûen hajlandó volt levelet írni nekem.
Mint mondja, bizonyára rég megbántam már "szerencsétlen házasságomat", s ha ezt elismerem, ha bevallom, hogy helytelenül cselekedtem, amiért nem követtem a tanácsát, és méltán bûnhõdtem érte, hajlandó még egyszer úrihölgyet csinálni belõlem, ha ily hosszan tartó lealacsonyodás után ez még lehetséges, és a lányaimról is megemlékezik majd végrendeletében.
Hozd elõ az íróládikámat, Agnes, és szedesd le az asztalt; azonnal válaszolni fogok erre a levélre.
De elõbb, mivel feltett szándékom, hogy megfosztlak benneteket leendõ örökségetektõl, méltányos lesz elmondanom, hogy mit akarok írni.
Azt fogom neki írni, hogy mélységesen téved, ha azt hiszi: megbántam leányaim világra hozását, akik életem büszkeségei s majd öregkorom vigaszai lesznek, vagy hogy megbántam azt a harminc esztendõt, amit legjobb és legdrágább barátom társaságában töltöttem el; ha balszerencsénk háromszor ekkora, akkor is boldog lennék (hacsak nem én idéztem volna azt magunkra), hogy megoszthattam apátokkal és a vigasza lehettem, amennyire tudtam; s ha tízszer ennyit szenvedett volna, akkor sem bánnám, hogy vigyáztam rá és gondját viseltem: mert ha gazdagabb nõt vesz feleségül, a megpróbáltatások és a csapások akkor is osztályrészéül jutottak volna, vagyok azonban annyira öntelt, hogy úgy véljem, más asszony nem tudta volna így tartani benne a lelket, és nem azért, mintha én többet érnék, mint a többi nõ, hanem mert néki rendeltettem és õ énnekem; s éppúgy nem bánom a vele töltött órák, napok, évek boldogságát, amelyben egyikünk sem részesült volna a másik nélkül, mint ahogy azt sem, hogy gondozhattam betegségében és vigasza lehettem bajában.
Jó lesz ez így, gyermekeim? Vagy írjam azt, hogy szánjuk-bánjuk, ami az elmúlt harminc esztendõ alatt történt, s lányaim azt kívánják, bárcsak meg se születtek volna, de mivel ez a balszerencse megtörtént velük, boldogan és hálásan fogadnak minden csekélységet, amit kedves nagyapjuk juttat nekik?
Természetesen mindketten szívbõl helyeseltük anyánk szándékát; Mary eltakarította a reggeli maradványait, én elõhoztam az íróládikát, anyám megírta a levelet, és azonnal el is küldte; attól a naptól fogva többé nem hallottunk nagyapánkról, csak halálhírét olvastuk, jóval késõbb, az újságban - összes világi javai természetszerûleg ismeretlen, gazdag unokatestvéreinkre szálltak.
Huszadik fejezet - A BÚCSÚ
A...-ban, a divatos fürdõhelyen béreltünk házat jövendõ iskolánk számára; kezdetnek mindjárt ígérkezett is két-három tanítvány.
Július közepe felé visszatértem a Horton-kúriába, s anyámra hagytam, hogy a házra az alkut megkösse, még több tanítványt szerezzen, régi bútorainkat eladja és újakat vásároljon.
Gyakorta szánjuk a szegényeket, mert még arra sincs ráérõ idejük, hogy szeretteik távozását meggyászolják, hiszen a szükség rákényszeríti õket, hogy legkeservesebb bajukban is örökösen munkálkodjanak; de vajon az állandó elfoglaltság nem a legjobb gyógyír-e a bánatra nem a legjobb ellenszere vajon az elkeseredettségnek?
Durva vigasz, meglehet; nehéz az élet gondjaival birkóznunk, ha örömeit nem tudjuk élvezni; dologra kényszerülni, amikor a szív már-már meghasad, s a meggyötört lélek legszívesebben csendesen sírdogálna; de hát nem jobb ennél a munka?
Nem kevésbé fájdalmasak az élet kicsinyes gondjai és nyûgei, mint az állandó búslakodás pótolhatatlan veszteségeink fölött?
Azonkívül a munkával, az aggodalmakkal, a gondokkal többnyire együtt jár a remény - még ha csak annak a reménye is, hogy örömtelen feladatunkat teljesítjük, a szükséges dolgokat elintézzük, s így a további bajoktól megkíméljük magunkat.
Én mindenesetre örültem, hogy szegény anyámnak annyi elfoglaltsága támadt.
Derék szomszédaink sajnálták, amiért õ, a valaha gazdag és elõkelõ hölgy gyászában is ily szorultságot szenved, de én biztos vagyok benne, hogy háromszor akkora lett volna szenvedése, ha jómódúan abban a házban marad, amely korábbi boldogságának és mostani gyászának színhelye, s ha a zord szükség nem akadályozza még abban, hogy folytonosan búslakodjék és siránkozzék veszteségén.
Nem részletezem, hogy milyen érzésekkel hagytam ott a régi házat, a jól ismert kertet, a kis falusi templomot - amely most kétszeresen is kedves volt nekem, hisz apám, aki harminc évig oktatott és prédikált benne, már kõpadlója alatt nyugodott - és az öreg, kopár dombokat, melyek sivárságukban is gyönyörködtetõen emelkedtek a csobogó patakok erdõvel borított szûk völgyei fölé - a házat, amelyben születtem, a tájat, amely gyermekkoromat végigkísérte, a helyet, amely minden szeretetem és ragaszkodásom középpontja volt... ráadásul úgy hagytam oda, hogy többé vissza se térjek!
Igaz, a Horton-kúriába indultam, ahol a sok rossz között egy örömforrás azért még maradt; ez az öröm azonban fájdalmakkal keveredett, és, sajnos, ott-tartózkodásom mindössze hat hétre volt korlátozva.
Ebbõl az értékes idõbõl is nap telt el nap után, és nem láttam õt; a templomon kívül két hétig színét se láttam.
Hosszú idõnek tetszett; mivel gyakran sétáltam a szabadban kóbor kedvû tanítványommal, természetesen remények ébredtek bennem, de el kellett sorvadniuk; s akkor azt mondtam magamban: "Íme, a bizonyíték - ha volna elég eszed, hogy elfogadd, s õszinteséged, hogy elismerd: nem érdekled õt.
Ha csak feleannyit gondolna rád, mint te õrá, már sokszor elrendezhette volna, hogy találkozzék veled: ha érzéseidet vallatóra fogod, ezt tudnod kell.
Elég tehát ebbõl az ostobaságból; semmi alapod a reményre; verd ki fejedbõl e fájdalmas gondolatokat és ostoba vágyakat, törõdj a kötelességeddel, és készülj a sivár, örömtelen életre, amely elõtted áll.
Hisz tudhattad volna, hogy az ilyesféle boldogság nem neked terem."
De végül találkoztam vele.
Váratlanul bukkant fel elõttem, amint Nancy Browntól jöttem visszafelé - végre meglátogathattam, mivel Matilda Murray kilovagolt páratlan kancáján.
Weston úr bizonyára hallott súlyos veszteségemrõl, de együttérzését nem fejezte ki, mindössze ennyit kérdezett: - Hogy van az édesanyja?
- S ez nem udvariaskodó érdeklõdés volt, mivel én sohasem mondtam, hogy anyám még él; másoktól hallhatta, ha egyáltalán tudta; kérdésében õszinte jóakarat s mély, megható, minden tolakodástól mentes együttérzés csengett.
Illõ udvariassággal megköszöntem kérdését, s azt feleltem, hogy jól van, amennyire ez lehetséges.
- Mihez fog most kezdeni? - ez volt a következõ kérdése.
Sokan tolakodónak tartották volna, s kitérõ választ adnak; ez a gondolat azonban meg sem fordult a fejemben; röviden és egyszerûen vázoltam anyám terveit és kilátásait.
- Akkor tehát maga is hamarosan távozik innét? - kérdezte.
- Igen, egy hónap múlva.
Tûnõdve hallgatott egy darabig.
Amikor újra megszólalt, azt vártam, hogy szomorúságát fejezi ki elutazásom miatt; õ azonban csak ennyit mondott: - Gondolom, szívesen megy el?
- Igen... bizonyos dolgok miatt szívesen - feleltem.
- Csak bizonyos dolgok miatt... ugyan mi lehet az, ami miatt sajnálja?
Ezzel felbosszantott, mivel zavarba ejtett: csak egyetlen okom volt ugyanis a sajnálkozásra, az pedig mélységes mély titok, ahhoz neki semmi köze.
- Mibõl gondolja - feleltem -, hogy nem szeretem ezt a helyet?
- Abból, hogy maga mondta - válaszolta határozottan.
- Legalábbis annyit mondott, hogy nem tudna barát nélkül élni, s hogy itt nincs barátja s lehetõsége sem arra, hogy szerezzen... azonkívül tudom, hogy nem szereti ezt a helyet.
- De emlékezzék csak, én azt mondtam, avagy legalábbis azt akartam mondani: nem tudnék úgy élni, hogy széles e világon egyetlen barátom se legyen; annyira nem vagyok oktalan, hogy mindig a közelemben akarjak tudni egyet.
Azt hiszem, még egy ellenségekkel teli házban is tudnék élni, ha... - De nem, ezt a mondatot nem szabad folytatnom; sietve hozzátettem: - Azonkívül az ember nem hagyhat ott minden sajnálkozás nélkül egy helyet, ahol két vagy három esztendõt töltött.
- Azt fogja sajnálni, hogy itt hagyja Murray kisasszonyt, egyetlen megmaradt tanítványát és társnõjét?
- Bizonyos fokig azt is; nõvérétõl sem tudtam minden szomorúság nélkül megválni.
- Azt el is hiszem.
- Nos, Matilda kisasszony legalább olyan jó, mint a nõvére... sõt, egy tekintetben még jobb is.
- És mi az?
- Õ becsületes.
- A nõvére talán nem?
- Azt nem mondhatnám, hogy becstelen; inkább egy kicsit hamis.
- Hamis?...
Annyit magam is észrevettem, hogy szertelen és hiú... most már azt is elhiszem - tette hozzá némi szünet után -, hogy hamis, noha szinte már túlságosan is egyszerûnek és nyíltnak tûnt.
Igen - folytatta eltûnõdve -, ez megmagyaráz bizonyos dolgokat, amelyeket eddig nem értettem.
Azután általánosabb témákra fordította a szót.
Addig nem hagyott magamra, míg szinte a park bejáratához nem értünk; némi kerülõt kellett tennie, hogy odáig kísérjen, most ugyanis visszafordult, és megindult a Mohás-dûlõ felé, amelyet már jó ideje elhagytunk.
Én természetesen nem bántam ezt; ha sajnáltam egyáltalán valamit, hát azt, hogy elment... hogy már nem lépked mellettem, s hogy örömteli társalgásunknak vége szakadt.
Szerelmes szót ki nem ejtett a száján, gyengédségre, vonzódásra sem utalt semmi a viselkedésében, én mégis határtalanul boldog voltam.
A közelében lenni, hallani úgy beszélni, ahogy beszélt, érezni, hogy érdemesnek tart az ilyen társalgásra, mert úgy véli, megértem és értékelem - ez önmagában is elegendõ volt.
"Bizony, Edward Weston, tudnék én élni egy ellenséggel teli házban is, ha lenne legalább egy barátom, aki igazán, mélyen és hûségesen szeret; s ha ez a barát te volnál - lennénk bár olyan távol egymástól, hogy alig hallhatnánk egymás felõl s még kevésbé találkozhatnánk, venne bár körül baj, aggodalom és örökös gond: akkor is oly boldogság volna ez, hogy álmodni sem merek róla!
És mégis, ki tudja - mondtam magamban, amint a park útján a ház felé haladtam -, ki tudja, mit hoz az elkövetkezõ egy hónap?
Majdnem huszonhárom évet leéltem, sokat szenvedtem, örömet eddig keveset láttam; lehetséges-e, hogy ily felhõs lesz az egész életem?
Lehetetlen-e, hogy Isten meghallgassa imáimat, eloszlassa körülem e sötét árnyakat, s rám tûzzön néhány mennyei napsugár?
Megtagadja-e tõlem azokat az áldásokat, amelyeket másoknak oly bõkezûen osztogat, noha nem is kérik s meg sem köszönik?
Reménykedhetem-e, bízhatom-e még?"
Reménykedtem is, bíztam is egy ideig; de sajnos, az idõ fogyott; teltek-múltak a hetek, s egy távoli pillantást és két futó találkozást kivéve - Matilda kisasszonnyal sétáltam, így alig váltottunk egy-két szót - nem láttam többet, csak a templomban.
Elérkezett az utolsó vasárnap, az utolsó istentisztelet.
A prédikáció alatt több ízben már-már könnyekben törtem ki - hisz ez az utolsó prédikáció, amit hallok tõle, s a legjobb, tudtam, amit valaha hallani fogok.
Vége... a gyülekezet szedelõdzködik; nekem is mennem kell.
Tehát utoljára láttam õt, utoljára hallottam a hangját.
A templomudvaron Matilda kisasszonyt megrohanta a két Green kisasszony.
Rengeteg kérdést tettek fel neki a nõvérérõl s még nem tudom, mi mindenrõl.
Szerettem volna, ha mielõbb abbahagyják a faggatózást, és siethetünk vissza a Horton-kúriába: szobám vagy egy alkalmas kerti zug magányába vágytam, hogy átadhassam magam érzéseimnek... hogy búcsúzóul kisírhassam magam, s meggyászoljam hamis reményeimet, hiú ábrándozásaimat.
Még egyszer, utoljára - aztán távozz, terméketlen álmodozás... jöjjön a józan, megbízható, szomorú valóság, s kösse le gondolataimat.
Miközben azonban mindezt elvégeztem magamban, valaki halkan megszólalt mellettem: - Ezen a héten utazik el, Grey kisasszony?
- Igen - feleltem.
Nagyon zavarba jöttem; ha a természetem hajlamos a hisztériára, bizonyosan elkövetek valami ostobaságot.
De szerencsére nem az.
- Nos - mondta Weston úr -, szeretnék elbúcsúzni magától... nem valószínû, hogy távozása elõtt még egyszer láthatom.
- Isten önnel, Weston úr - mondtam.
Jaj, mennyire igyekeztem, hogy szavaim nyugodtan hangozzanak!
Kezet nyújtottam.
Pár pillanatig nem eresztette el.
- Lehetséges, hogy valamikor még találkozunk - folytatta. - Nem fogja bánni, ha ez bekövetkezik?
- Nem; nagyon örülnék, ha újra láthatnám önt.
Nem mondhattam neki ennél kevesebbet.
Gyöngéden megszorította a kezemet és elment.
Most újra boldog voltam - bár még soha ilyen közel nem álltam ahhoz, hogy könnyekben törjek ki.
Ha abban a pillanatban meg kell szólalnom, zokogás lett volna belõle; a szememet így is elborították a könnyek.
Murray kisasszony mellett sétálva félrefordítottam az arcom, és több megjegyzését is eleresztettem a fülem mellett, míg kiabálni nem kezdett, hogy megsüketültem vagy megkukultam-e; akkor (önuralmamat visszanyerve), mint aki mély kábulatból ébred, hirtelen felnéztem, és megkérdeztem, hogy mit is mondott.
Huszonegyedik fejezet - AZ ISKOLA
Elhagytam a Horton-kúriát, és csatlakoztam anyámhoz új otthonunkban.
Egészségesnek találtam õt, elszántnak, sõt derûsnek, noha viselkedése természetesen józan és visszafogott volt.
Három bennlakónk és fél tucat nappali tanítványunk volt kezdetnek; reméltük azonban, hogy szorgalommal és kitartással hamarosan megnöveljük számukat.
Kellõ energiával hozzáláttam, hogy teljesítsem az új életmód szabta kötelességeket.
Új életmódnak nevezem, mivel igen nagy volt a különbség aközött, hogy anyámmal dolgozhatom a saját iskolánkban és aközött, hogy idegenek házában cselédeskedem, ahol fiatal és öreg egyaránt megvet és lábbal tapod; az elsõ hetekben korántsem voltam boldogtalan.
"Lehetséges, hogy valamikor még találkozunk... Nem fogja bánni, ha ez bekövetkezik?"
Még fülemben csengtek ezek a szavak, még a szívembe voltak zárva; titkos vigaszomat és erõforrásomat jelentették.
"Látni fogom még...
Eljön... Vagy levelet ír."
Nem volt olyan fényes vagy valószínûtlen ígéret, amit a remény a fülembe ne sugdosott volna.
Felét se hittem a susogásának; sõt, úgy tettem, mintha csak nevetnék rajta; mégis, jobban hittem benne, mint ahogy magamnak bevallottam; különben miért dobbant akkorát a szívem, ha kopogást hallottam az ajtón, s a cseléd jelentette anyámnak, hogy egy úr szeretne beszélni vele?
És miért voltam rosszkedvû egész nap, mert csak egy zenetanár jött el, hogy felajánlja szolgálatait iskolánknak?
Miért állt el a lélegzetem, amikor a postás több levelet hozott, s anyám az egyiket nekem nyújtotta: "Agnes, ez a tied".
Miért szaladt a vér az arcomba, látva, hogy férfikéz írta a címzést?
És miért... ó, miért éreztem oly hideg kétségbeesést, amikor a borítékot feltépve látnom kellett, hogy csupán Marytõl jött a levél, de, ki tudja, milyen okból, férje címezte meg helyette?
Hát idáig jutottam - hogy csalódást érzek, ha egyetlen nõvéremtõl kapok levelet, s nem egy viszonylagos idegen írta?
Drága Mary!
Pedig milyen kedvesen írt! S milyen biztosra vehette, hogy örülni fogok neki!
Meg sem érdemeltem, hogy elolvashattam!
Annyira haragudtam magamra, hogy úgy véltem, félre kellene tennem, míg meg nem fegyelmezem lelkemet, s méltó nem leszek a levél tartalmának megismerésére; ott volt azonban anyám, aki szerette volna tudni, minõ hírek állnak benne; így hát elolvastam, majd odaadtam neki, s bementem a tanterembe, hogy tanítványainkkal foglalatoskodjam; de miközben tollba mondtam, és számtani feladatokat végeztettem velük, miközben a hibákat javítottam és a lustákat dorgáltam, lelkemben még szigorúbb rendet igyekeztem csinálni.
"Milyen ostoba vagy - mondta fejem a szívemnek, vagy zordabb énem az esendõbbnek -, hogyan is képzelhetted, hogy írni fog neked?
Milyen alapod van erre a reményre... vagy arra, hogy meglátogat, hogy egyáltalán eszébe jut foglalkozni veled vagy gondolni rád?
Milyen alapod van minderre?" Ekkor a Remény emlékezetembe idézte utolsó, rövid társalgásunkat, s elismételte azokat a szavakat, amelyeket azóta is dédelgettem.
"No és mi van abban?
Ki akasztaná reményeit ily vékony gallyra?
Mi különleges volt azokban a szavakban, ami nem hangozhatnék el felületes ismerõsök között is?
Hát persze hogy találkozhattok még; ezt akkor is mondhatta volna, ha történetesen Új-Zélandba indulsz: ebben még nincs benne a szándék a találkozásra... ami pedig az utána következõ kérdését illeti, azt bárki feltehette volna: és mit válaszoltál rá te?
Csupán egy ostoba közhelyet, amit mondhattál volna Murray úrfinak is, vagy bárkinek, akivel tûrhetõ jó viszonyban vagy."
"No de a hangja és a modora, ahogy a kérdést feltette" - makacskodott a Remény.
"Ugyan, ostobaság; mindig is kedves hangja volt; azonkívül ott ácsorgott a két Green kisasszony meg Matilda és mások is, tehát közel kellett húzódnia hozzád, és halkan kellett beszélnie, ha nem akarta, hogy mindenki hallja, mert természetesen nem akarta, még ha nem mondott is semmi különöset."
"No de az a szelíd, ám jelentõségteljes kézszorítás, amely mintha azt mondta volna: "Bízzál bennem!"; és még sok más dolog is, ami olyan szép és olyan hízelgõ, hogy az ember magának sem meri elismételni."
"Ez aztán az eget verõ ostobaság... még cáfolatot sem érdemel... merõ képzeletszülemény, szégyellhetnéd magad!
Ha tekintetbe vennéd cseppet sem vonzó külsõd, tartózkodó mogorvaságod, ostoba félénkséged, amelyek miatt minden bizonnyal hidegnek, unalmasnak, esetlennek és rossz természetûnek tartanak, ha ezeket már az elején tekintetbe vetted volna, akkor sosem dédelgetsz ilyen nagyra törõ gondolatokat; de mivel ostoba voltál, bánd meg az egészet, és többé ne is halljunk errõl a butaságról!"
Nem mondhatnám, hogy azonnal engedelmeskedtem magamnak; de az érvelésidõ haladtával egyre hatásosabb lett, Weston úrtól ugyanis semmi hír nem érkezett; végül feladtam a reményt, mert már a szívem is elismerte, hogy minden hiába.
De gondolni azért gondoltam rá; képét tovább dédelgettem lelkemben; minden szavát, tekintetét és mozdulatát, amely emlékemben élt, drága kincsként õrizgettem, s tovább borongtam erényein és furcsaságain, mindenen, amit csak láttam, hallottam vagy képzeltem vele kapcsolatban.
- Agnes, ez a tengeri levegõ és a változás neked nem tesz jót, azt már látom: nagyon szánalmasan festesz.
Talán túlságosan sokat ülsz egy helyben, és fölöslegesen sokat aggódsz az iskolai gondok miatt.
Könnyedébben kell felfognod a dolgokat, mozogj többet, és légy vidámabb; sétálgass, ha van rá idõd, az unalmasabb feladatokat meg bízd rám: legalább próbára teszem a türelmemet, s talán nem is ártana, ha néha-néha dühbe gurulnék.
Így szólt hozzám anyám a húsvéti szünetben, amint egyik reggel munkához láttunk.
Biztosítottam róla, hogy feladataim nem haladják meg erõmet, egészen jól vagyok, s ha volna is velem valami kis baj, a fáradságos tavaszi hónapok elmúltával annak is vége lesz; nyáron olyan erõs és egészséges leszek megint, amennyire csak kívánja - de titokban azért meglepett az éleslátása.
Tudtam, hogy erõm fogy, étvágyam nincs, fásult lettem, csüggedt - hiszen ha nem törõdik velem, és többé nem láthatom... ha boldogságán nem munkálkodhatom... ha sohasem kóstolhatom meg a szerelem örömét, ha nem adhatok s nem kaphatok cserébe - akkor az élet teher lesz számomra, s ha Mennyei Atyám elszólítana, szívesen pihennék meg örökre.
"De meghaljak és itthagyjam magára anyámat?
Micsoda önzõ, méltatlan gyermek az, aki egy percre is el tud róla feledkezni!
Hisz nem tõlem függ-e nagymértékben a boldogsága? És ifjú tanítványaink nem rám vannak-e részben bízva?
Vonjam ki magam a munka alól, amit Isten mért rám, csak azért, mert nem felel meg az ízlésemnek?
Nem Õ tudja-e legjobban, mit kell tennem, min kell munkálkodnom?
Kívánhatok-e kilépni az Õ szolgálatából, mielõtt feladatomat teljesíteném, s nyugovóra térhetek-e Nála anélkül, hogy ezért megdolgoznék?
Nem; az Õ segítségével talpra állok, és kijelölt feladatomnak szentelem magam.
Ha az evilági boldogság nem adatik meg nekem, azon leszek, hogy a körülöttem élõk boldogulását elõsegítsem, s jutalmam majd a túlvilágon nyerem el." Így szóltam magamban; s ettõl kezdve gondolataim csak néha, különleges alkalmak ritka fényûzéseként tévedtek Edward Weston irányába; a nyár közeledtének, ennek az elhatározásnak, az idõ múlásának vagy mindegyiknek köszönhetõen, nem tudom, de lelki békém hamarosan helyreállt; s a testi egészség és az életerõ is lassan, de fokozatosan visszatért.
Június elején levelet kaptam Murray kisasszonytól, azaz most már Lady Ashbytõl.
Ezelõtt is írt már kétszer-háromszor nászútjának különbözõ állomásairól, mindig jókedvûen, hangoztatva, hogy nagyon boldog.
Nem értettem, hogyhogy nem feledkezett meg rólam ennyi vidámság és változatosság közepette.
Végül szünet állt be, s már úgy látszott, hogy valóban elfelejtett, mert több mint hét hónapon át nem érkezett egyetlen levél sem.
A szívem ebbe persze nem szakadt belé, noha sokszor eszembe jutott, vajon hogy mehet sora; s amikor végre ez utóbbi levele megjött, örömmel bontottam fel.
Az Ashby-kastélyból küldte, ahol végül is letelepedtek, miután sokáig hol a kontinensen, hol a fõvárosban tartózkodtak.
Hosszan mentegetõzött, amiért ily sokáig elhanyagolt, biztosított róla, hogy nem felejtett el, gyakran akart írni stb. stb., de valami mindig megakadályozta ebben.
Beismerte, hogy nagyon zajos életet élt, s én biztosan nagyon gonosznak és könnyelmûnek fogom ezért tartani; mindazonáltal sokat gondolkozott, és többek közt arra a következtetésre jutott, hogy rettenetesen szeretne látni engem.
Már több napja itt lakunk - írta -, nincs mellettünk egyetlen barátunk sem, minden olyan unalmas.
Maga tudja, hogy én sosem akartam békésen turbékolni egy fészekben a férjemmel, még ha õ volna a legelbûvölõbb férfi, akkor sem; könyörüljön hát rajtam, és jöjjön el.
Gondolom, a nyári vakáció maguknál is júniusban kezdõdik, mint mindenhol, tehát az idõ hiányára nem hivatkozhat; el kell jönnie - különben belehalok.
Látogasson meg mint barátnõm, és maradjon nagyon sokáig.
Itt nincs senki, csak Sir Thomas és az öreg Lady Ashby, de velük nem kell törõdnie - keveset fognak szerencséltetni minket társaságukkal.
Lesz külön szobája, ahová bármikor visszavonulhat és rengeteg olvasnivalója, ha a társaságom nem bizonyulna elég szórakoztatónak.
Arra már nem emlékszem, hogy szereti-e a kisgyerekeket; ha igen, akkor láthatja majd az enyémet - a legbûbájosabb baba a világon, ebben biztos vagyok; annál is inkább, mert nem nekem kell dajkálnom - erre ugyanis nem voltam hajlandó.
Sajnos, kislány, és Sir Thomas ezt sohasem bocsátja meg nekem; de ha eljön, ígérem, hogy maga lesz majd a nevelõnõje, amint beszélni tud; maga fogja felnevelni, úgy, ahogy kell, és jobb embert farag belõle, mint amilyen a mamája.
Láthatja majd a pudlikutyámat is: bájos kis jószág, Párizsból hozattuk - és két értékes itáliai festményt - a festõ nevét elfelejtettem.
Bizonyára csodálatos szépségeket fog felfedezni bennük, amelyekre fel kell majd hívnia a figyelmemet, mert én csak akkor tudok rajongani valamiért, ha megmagyarázzák; és láthat még sok más ritka holmit is, amit Rómában és egyebütt vásároltam; és végül láthatja új otthonomat - azt a csodálatos kastélyt és parkot, amelyet valaha úgy kívántam.
Ó, jaj!
Mennyivel nagyobb a várakozás öröme, mint a birtoklásé!
Ez szép gondolat, nemdebár?
Láthatja, hogy máris milyen komoly, tisztes hölgy lett belõlem; kérem, jöjjön el, ha másért nem, hát azért, hogy ennek a bámulatos átalakulásnak tanúja legyen.
Írjon postafordultával, írja meg, mikor kezdõdik a vakációja, és írja azt, hogy másnap már indul is, és az utolsó napig velem marad.
Legyen irgalmas a maga szeretõ
Rosalie Ashbyjéhez
Megmutattam anyámnak e különös levelet, és tanácsot kértem tõle: mit tegyek.
Azt javasolta, hogy menjek el; el is mentem - látni akartam Lady Ashbyt és a kisbabáját, segíteni rajta vigasszal vagy jó tanáccsal, mert azt képzeltem, hogy boldogtalan, hisz különben nem írt volna ilyen levelet - néha úgy éreztem, hogy elfogadva a meghívást, nagy önfeláldozásról teszek bizonyságot, és erõszakot veszek érzelmeimen, ahelyett, hogy kitüntetésnek tartanám a tényt: egy báró felesége barátnõjeként hív meg magához.
Úgy döntöttem azonban, hogy látogatásom nem fog tovább tartani néhány napnál; és azt sem tagadom, hogy vigaszt merítettem a gondolatból: az Ashby-kastély nincs messze Hortontól - hátha találkozom Weston úrral, vagy legalábbis hallok felõle.
Huszonkettedik fejezet - A LÁTOGATÁS
Az Ashby-kastély valóban csodálatos építmény volt.
Kívül méltóságteljes, belül kényelmes és elegáns; a park tágas és szép, leginkább a vén, fejedelmi fáknak, a nagy szarvascsordáknak, a széles tónak és a rajta túl terjeszkedõ õsi erdõnek köszönhetõen; emelkedõi, dombjai azonban, amelyek még bájosabbá teszik a parki tájakat, alig voltak.
Ez tehát az a hely, amelyet Rosalie Murray olyannyira szeretett volna a magáénak tudni, hogy bármi áron meg akarta kapni - bármivel fizessen is érte, s bárki legyen is a társa ekkora boldogság és elõkelõség birtoklásában!
Mindegy, most már nem akarom bírálni õt.
Nagyon kedvesen fogadott; s noha egy szegény lelkész lánya vagyok, nevelõnõ és tanítónõ, mesterkéletlen örömmel üdvözölt otthonában; és - micsoda meglepetés - elõzõleg még arra is fordított némi gondot, hogy ott-tartózkodásomat kellemessé tegye.
Azt persze láttam, hogy elvárja tõlem: legyek meghatva fenséges környezetétõl; és bevallom, kissé bosszantott, hogy túlságosan is átlátszóan igyekezett megnyugtatni, nehogy zavarba jöjjek ennyi pompa láttán, nehogy rettegjek az elõkelõ férjével és anyósával való találkozástól, s nehogy szégyenkezzem szerény megjelenésem miatt.
Egyáltalán nem szégyenkeztem; mert, noha egyszerûen voltam öltözve, nem voltam sem rongyos, sem szegényes, és sokkal fesztelenebbül éreztem volna magam, ha leereszkedõ modorú vendéglátóm nem fáradozik ezen annyit; ami pedig az õt körülvevõ pompát illeti, semmi sem tett rám oly nagy hatást, mint éppen az õ megváltozott külseje.
Talán a divatos társasági élet vagy más rossz befolyás következtében alig tizenkét hónap elvégezte rajta tizenkét esztendõ munkáját; alakjának teltségén éppúgy, mint arcának üdeségén, mozgásának frisseségén és lelkének vidámságán.
Szerettem volna tudni, hogy boldogtalan-e; de úgy éreztem, nem illik kérdezõsködnöm; megpróbálhatom elnyerni bizalmát, de ha õ úgy dönt, hogy a házasságával kapcsolatos gondokat elrejti elõlem, nem fogom tolakodó kérdésekkel zaklatni.
Így hát elõször csak általánosságban érdeklõdtem egészsége és hogyléte felõl, dicsértem a park szépségét és a kislányát, akinek fiúnak kellett volna születnie; hét-nyolc hetes kis csöppség volt, aki iránt anyja - ha törõdött is vele annyit, amennyi tõle elvárható volt - nem tanúsított sem különösebb érdeklõdést, sem szeretetet.
Megérkezésem után hamarosan beszólította a komornáját, és utasította, hogy vezessen fel a szobámba és lásson el mindennel, amire szükségem lehet: kicsi, egyszerû, de viszonylag kényelmes szobát kaptam.
Amikor lementem - fölösleges útiholmimtól megszabadulva, magamat pedig illõn rendbe hozva, hogy elõkelõ vendéglátóm szégyent ne valljon velem -, bevezetett abba a szobába, amelybe bármikor visszavonulhatok, ha egyedül kívánok maradni, vagy ha õ vendégeket fogad, vagy anyósával kell foglalkoznia, vagy más akadályozza abban, mint mondta, hogy társaságomat élvezze.
Csöndes, tiszta kis nappali volt ez; örültem, hogy ilyen menedékhelyet kapok.
- Majd a könyvtárszobát is megmutatom - mondta -; én ugyan sose néztem végig a polcait, de állíthatom, hogy tele vannak rettentõen okos könyvekkel; bármikor eltemetkezhetik köztük, ha úgy hozza kedve.
Most pedig mindjárt kap egy kis teát - mi hamarosan asztalhoz ülünk, de mivel maga egykor szokott enni, gondoltam, ilyenkor talán szívesebben teázna, enni pedig majd akkor eszik, mikor mi villásreggelizünk; a teát meg itt a nappalijában fogyaszthatja el, így nem kell Sir Thomasszal és Lady Ashbyvel együtt vacsoráznia, ami egy kissé kényelmetlen lenne, vagy nem is kényelmetlen, hanem olyan... tudja, mire gondolok.
Azt hiszem, maga nem tartaná kellemesnek - fõleg mivel idõnként más hölgyek és urak is velünk vacsoráznak.
- Természetesen úgy lesz jó, ahogy mondja - feleltem -, és ha nincs ellene kifogása, minden más étkezésre is ebbe a szobába vonulnék vissza.
- Miért?
- Úgy képzelem, hogy Lady Ashby és Sir Thomas így tartaná helyesnek.
- Szó sincs róla.
- Nekem azonban ez felel meg a legjobban.
Erõtlenül tiltakozott, de azután rám hagyta; láttam, hogy indítványomtól jelentõsen megkönnyebbült.
- Most pedig jöjjön át a szalonba - mondta.
- Hallja? Csengettek, hogy öltözzünk a vacsorához - de még nem megyek: mi értelme átöltözni, ha nincs, aki lássa; különben is beszélgetni akarok magával.
A szalon kétségkívül impozáns terem volt, és nagyon elegánsan volt berendezve; de láttam, hogy ifjú birtokosa rám pillant, ahogy beléptünk, mintha kíváncsi lenne, mennyire nyûgöz le a látvány, ezért elhatároztam, hogy a lehetõ legközönyösebb arckifejezést öltöm fel, mintha semmi különöset nem látnék.
De ez csak egy pillanatig tartott: lelkiismeretem megszólalt: "Miért okozzak neki csalódást, csak hogy a büszkeségemet óvjam?
Nem; inkább feláldozom a büszkeségemet, ha ez némi ártatlan örömet szerez neki."
Azzal becsületesen körülnéztem, s kijelentettem, hogy nagyszerû szoba, és nagyon ízlésesen van berendezve.
Láttam, mennyire megörül szavaimnak.
Megmutatta kövér francia pudliját, amely egy selyempárnán hevert, és a két szép itáliai festményt; idõt azonban alig hagyott rá, hogy szemügyre vegyem õket: ráérek erre máskor is, mondta, inkább a gyémántokkal kirakott óráját csodáljam meg, amelyet Genfben vásárolt; majd körbevezetett, és különféle mûtárgyakat mutogatott, amelyeket Itáliából hozott; egy elegáns kis állóórát, több mellszobrot, apró, kecses porcelán figurákat, gyönyörûen munkált fehér márványvázákat.
Lelkesedve beszélt róluk, s boldogan mosolyogva hallgatta tetszésnyilvánításomat; mosolyát azonban hamarosan melankolikus sóhaj váltotta fel, mintegy jelezve, hogy milyen értéktelenek az ilyen csecsebecsék a szív boldogságához képest, s mennyire nem tudják kielégíteni telhetetlen vágyait.
Majd ledõlt egy heverõre, és intett, hogy foglaljak helyet a szembenálló karosszékben - nem a kandalló mellett állt, hanem egy nagy, kitárt ablak elõtt, hiszen nyár volt, ne felejtsük el, június második felének egyik illatos, meleg alkonya.
Csöndben üldögéltem egy darabig, élvezve a mozdulatlan, tiszta levegõt s a park nagyszerû látványát, amely dúsan zöldellt a most már enyhébb, hosszú árnyékoktól hûvösödõ aranysárga napfényben.
De ki kellett használnom ezt a szünetet, hisz sok mindenrõl akartam õt kérdezni, s akár egy hölgy levelének utóiratában, a legfontosabb dolgokra mindig legvégül kerül sor.
Érdeklõdni kezdtem tehát Murray úr, Murrayné, Matilda kisasszony és az úrfiak iránt.
Papát köszvény támadta meg, felelte, ezért nagyon ingerlékeny, nem hajlandó lemondani kedvenc borairól s a kiadós ebédekrõl és vacsorákról, összeveszett az orvosával is, mert az azt merészelte mondani, hogy semmilyen orvosság nem gyógyítja mag, ha továbbra is ilyen mértéktelenül él; mama és a többiek jól vannak.
Matilda még mindig vadóc, de most van neki egy divatos nevelõnõje, a modora nagymértékben javul, s hamarosan bevezetik a társaságba; John és Charles (akik hazajöttek a szünidõre) "derék, rakoncátlan, rosszcsont kölykök".
- És hogy vannak a többiek? - kérdeztem. - ...Például Greenék?
- Ó, Green úrnak a szíve szakadt meg - felelte bágyadt mosollyal -; még nem heverte ki a csalódást, és szerintem nem is fogja soha.
Agglegény marad élete végéig; húgai pedig mindent megtesznek annak érdekében, hogy valaki elvegye õket.
- És Melthamék?
- Megvannak, gondolom; róluk elég keveset tudok... kivéve Harryt – tette hozzá pirulva, és újra elmosolyodott.
- Amíg Londonban tartózkodtunk, gyakran láttam; amint meghallotta, hogy ott vagyunk, rögtön utánunk jött, azzal az ürüggyel, hogy meglátogatja a fivérét, és mindenüvé követett, akár az árnyék, vagy minden sarkon felbukkant elõttem, akár valami kísértet.
Ne vágjon már ilyen felháborodott képet, Grey kisasszony; biztosíthatom, hogy nagyon tartózkodóan és illedelmesen viselkedtem; de hát az ember igazán nem tehet róla, ha imádják.
Szegény fickó!
Nem õ volt az egyetlen rajongóm, de a legfeltûnõbb és a legelszántabb kétségkívül õ.
Aztán az az undorító... khm... Szóval Sir Thomas egyszer csak megharagudott rá... vagy talán rám, mert nagyon költekeztem... pontosan nem is tudom... a lényeg az, hogy egyszer csak, se szó, se beszéd, hazahozott ide, ahol, gondolom, életem végéig remeteként kell most már élnem.
Beharapta ajkát, és haragosan kinézett a szép birtokra, amelyre valaha olyan nagyon vágyott.
- És Hatfield tiszteletes úr - kérdeztem -, vele mi lett?
Erre felélénkült megint, és vidáman válaszolta: - Ó, megkérte egy vénkisasszony kezét, és nemrég össze is házasodtak; a hölgy megfakult bájait, úgy látszik, megfelelõen ellensúlyozta vaskos pénztárcája, és Hatfield az aranyban vélte megtalálni azt, ami a szerelemben nem jutott osztályrészéül, hahaha!
- Ki is volt még, no lássuk csak... ó, igen, és mit csinál Weston úr?
- Fogalmam sincs róla.
Elment Hortonból.
- Mikor?
És hová?
- Róla semmit sem tudok - felelte ásítva -, egy hónapja távozhatott, hogy hová, azt sose kérdeztem. - Én bizony szerettem volna megkérdezni, hogy parókiát kapott-e vagy csak egy másik segédlelkészi hivatalt, de nem kérdeztem meg. - Az emberek sokat nyavalyogtak, amiért elment - folytatta Rosalie -, és ez persze cseppet sem volt ínyére Hatfield úrnak, mert Hatfield nem szerette, hogy Weston olyan nagy hatással volt az egyszerûbb emberekre, meg azt sem, hogy nem nagyon hajtott fejet õelõtte... mit tudom én.
Most megyek és mégis átöltözöm; mindjárt itt a második csengetés, és ha így jelenek meg a vacsoránál, napokig hallgathatom Lady Ashby zsémbelését.
Mégiscsak különös, hogy az ember nem parancsol a saját házában!
Csengessen, és elküldök a komornámért, meg hozatok magának teát.
Az a kibírhatatlan nõszemély...
- A komornája?
- Nem, az anyósom... de ezt is az ostobaságomnak köszönhetem!
Amikor összeházasodtunk, felajánlotta, hogy elköltözik egy másik házukba, de én voltam olyan bolond, hogy megkértem, maradjon, és igazgassa tovább a háztartást; akkor ugyanis még azt hittem, az év nagy részét a városban fogjuk tölteni, azonkívül ifjú és tapasztalatlan lévén, kétségbe ejtett a gondolat, hogy ennyi cselédre és szolgára kell felügyelnem, ebédeket kell rendelnem, estélyeket adnom és így tovább, úgyhogy azt hittem, jó lesz, ha kisegít majd a tapasztalataival; arról álmodni sem mertem volna, hogy kitúr a helyembõl: hogy ilyen zsarnokot, spiont és házilidércet veszek a nyakamba vele.
Bárcsak meghalna!
Aztán kiadta parancsait az inasnak, aki az utolsó fél percben ott állt szálfaegyenesen az ajtóban, és nyilván végighallgatta a kifakadás második felét, sõt, magában véleményt is formált róla, bár óvakodott attól, hogy ezt kifejezéstelen arcának csak egy rezdülésévei is elárulja, amíg a szalonban van.
Amikor távozott, megjegyeztem, hogy meghallhatott egyet-mást. - No és?
Törõdöm is én az inasokkal; ezeknek a lelketlen teremtményeknek semmi közük hozzá, mirõl beszélnek parancsolóik és feljebbvalóik; árulkodni sosem merészelnének; az meg kit érdekel, hogy mit gondolnak... ha gondolkodnak egyáltalán!
Szép is lenne, ha a szolgáktól való félelem megbénítaná a nyelvünket!
Azzal elszaladt, hogy átöltözzék, rám bízva, hogy megtaláljam az utat nappalimba, ahol hamarosan fel is szolgálták a teámat.
Üldögéltem, és Lady Ashby múltján s jelenlegi helyzetén tûnõdtem; meg azon, ami keveset Weston úrról megtudtam, s annak az igen csekély valószínûségén, hogy valaha is láthatom még vagy hallhatok felõle csöndes, szürke életemben, amelyben, úgy látszik, most már legfeljebb esõs napok és ólom sötét fellegek fogják váltogatni egymást.
Végül belefáradtam a töprengésbe, s szerettem volna tudni, hol találom a vendéglátóm által emlegetett könyvtárszobát, vagy itt kell-e maradnom tétlenkedve egészen lefekvésig.
Mivel nem voltam olyan gazdag, hogy az óra fényûzését megengedjem magamnak, csak abból ítélhettem meg az idõ múlását, hogy az ablakom elõtt váltig hosszabbodó árnyékokat figyeltem; az ablakból a park egyik szegletére nyílt kilátás, egy facsoportra, melynek felsõ ágait lármás varjak serege szállta meg, és egy magas falkerítésre, amelynek vastag fakapuja bizonyára az istállóudvarra nyílt, mert széles kocsiút vezetett hozzá a parkból.
A fal árnyéka hamarosan beborította az egész parkszegletet, s a napsugaraknak lépésrõl lépésre vissza kellett vonulniuk, míg végül már csak a fák csúcsán találtak menedéket.
Nemsokára azonban a fák csúcsa is árnyékba került - a távoli domboknak vagy talán magának a földgolyónak árnyékába; megsajnáltam a sürgölõdõ varjakat, hogy lakhelyük, mely nemrég még ragyogó fényben fürdött, az alvilág vagy akár az én lelkivilágom komor, prózai sötétjébe merült.
Azok a madarak, amelyek felröppentek a többi fölé, néhány pillanatig még megcsillogtathatták szárnyukat a fényben, amely szurokfekete tollazatukat pompás aranyvörösre varázsolta; de azután ennek is vége lett.
A parkba belopózott a szürkület; a varjak elcsöndesedtek; magam is ugyancsak eltörõdtem, és azt kívántam, bárcsak már másnap hazamehetnék.
Végül besötétedett; már-már gyertyáért csengettem, hogy aludni térjek, amikor megjelent háziasszonyom, és bocsánatot kért, hogy ilyen sokáig magamra hagyott, "azt az undok vénasszonyt" okolva mindenért, ahogy az anyósát nevezte.
- Ha nem ücsörögnék vele a szalonban, amíg Sir Thomas a borát megissza - mondta -, sosem bocsátana meg; ha pedig azonnal távozom, amint a fia belép - egyszer-kétszer megtörtént -, az tûrhetetlen vétség a drága Thomas ellen.
Õ bezzeg sosem viselkedett ilyen tiszteletlenül az õ férjével; ami a ragaszkodást illeti, az a mai feleségekbõl teljesen kiveszett, hajtogatja folyvást; az õ idejében bizony másképp álltak a dolgok... mintha volna akár egy csepp értelme annak, hogy a szalonban maradjak, férjuram ugyanis mást se csinál, csak morog meg zsémbelõdik, ha rosszkedve van; undorító ostobaságokat fecseg össze, ha jókedvû; ha pedig mindegyikhez tompa már, akkor egyszerûen elalszik a díványon; mostanában leginkább ezt csinálja, mivel állandóan a bort vedeli.
- De hát nem tudná valami mással kötni le az érdeklõdését; nem tudná rábírni, hogy tegyen le az efféle szokásokról?
Hisz magában van tehetség a meggyõzésre és egy férfi szórakoztatására - bármelyik nõ irigyelné miatta.
- Még hogy én szórakoztassam õt!
Hogyisne; szerintem ez nem a feleség kötelessége.
A férjnek kellene szórakoztatnia a feleségét és nem megfordítva; ha pedig nincs vele megelégedve - ha nem hálás azért, hogy egyáltalán megkaphatta -, akkor nem is érdemli meg.
Ami pedig a meggyõzést illeti, azzal aztán igazán nem fogok bajlódni: elég nehéz elviselnem õt így is, nemhogy még a megváltoztatásán fáradozzam.
Sajnálom, hogy ilyen sokáig magára hagytam, Grey kisasszony.
Mivel töltötte az idejét?
- Leginkább azzal, hogy a varjakat figyeltem.
- Jézusom, hogy unatkozhatott!
Most már tényleg meg kell mutatnom magának a könyvtárat; egyébként ha akar valamit, csengessen nyugodtan, mintha csak fogadóban lenne.
Önzõ okom van rá, hogy elégedett legyen mindennel, mert itt akarom marasztani; nem szeretném, ha beváltaná szörnyû fenyegetését, és egy-két nap múlva már faképnél hagyna.
- Mindenesetre most már nyugodtan visszatérhet a szalonba - mondtam -, mert fáradt vagyok, szeretnék lepihenni.
Huszonharmadik fejezet - A PARK
Mint egy távoli óra ütésébõl megítélhettem, másnap reggel nem sokkal nyolc elõtt jöttem le szobámból.
A reggelinek nyoma sem volt.
Egy óráig kellett várnom rá, arra pedig hiába is vártam, hogy a könyvtárszobába bemehessek; magányos étkezésem után még vagy másfél órát töltöttem el feszélyezetten és tanácstalanul, nem tudván, mit tegyek.
Végül belépett Lady Ashby, és jó reggelt kívánt.
Közölte velem, hogy az imént reggelizett, most pedig körül óhajt vezetni a parkban.
Megkérdezte, mióta vagyok fenn, s válaszomat hallva kifejezte legmélyebb sajnálatát, s újból megígérte, hogy meg fogja mutatni a könyvtárat.
Javasoltam, hogy tegye meg tüstént, és akkor nem kell azon aggódnia, hogy elfelejti-e vagy sem.
Beleegyezett, feltéve, ha egyelõre hozzá sem nyúlok a könyvekhez, mivel a kertet szeretné megmutatni elsõsorban, s aztán sétálni egyet a parkban, míg túlságosan fel nem melegszik a levegõ - ami egyébként már többé-kevésbé be is következett.
Természetesen beleegyeztem; így hamarosan elindultunk sétánkra.
Miközben a parkban kószáltunk s társnõm úti élményeirõl beszélgettünk, egy úr lovagolt el mellettünk.
Elhaladtában hátrafordult és az arcomba bámult, így lehetõségem nyílt felmérni a külsejét.
Magas volt, sovány és aszott, hajlott hátú, sápadt arcú, a bõre kissé ragyás, a szemhéja vöröses, vonásai semmitmondóak, egész megjelenése bágyadt és jellegtelen, csak a szájában és tompa, lélektelen szemében lehetett felfedezni valami baljósat és rosszindulatút.
- Hogy gyûlölöm ezt az embert! - suttogta keserûen Lady Ashby.
- Kicsodát? - kérdeztem, mert nem akartam elhinni, hogy a férjérõl beszél.
- Sir Thomas Ashbyt - felelte kemény, rezzenéstelen arccal.
- Gyûlöli, Murray kisasszony? - kérdeztem, mert annyira meg voltam döbbenve, hogy új nevét is elfelejtettem.
- Igen, Grey kisasszony, és megvetem; ha ismerné, nem hibáztatna érte.
- De hát maga ismerte, mielõtt hozzáment!
- Csak azt hittem, hogy ismerem; igazából egyáltalán nem tudtam, hogy milyen.
Tudom, maga ellenezte a dolgot; bárcsak hallgattam volna a szavára; de most már késõ bánat.
A mama mindkettõnknél jobban tudhatta volna, hogy mi vár rám, és mégsem figyelmeztetett... sõt.
Én meg azt hittem, hogy rajong értem és kényeztetni fog... eleinte így is volt, de most már fütyül rám.
Ezzel persze egyáltalán nem törõdnék, tõlem csinálhatna, amit akar, ha hagyná, hogy szabadon szórakozzam, felutazzam néha Londonba, vagy meghívjam ide néhány barátomat, de nem: õ azt teszi, amihez kedve van, én pedig fogoly vagyok és rabszolga.
Abban a pillanatban, hogy rájött: nélküle is jól érzem magam, s mások többre becsülnek, mint õ, a nyomorult féreg szememre hányta, hogy kacérkodom és nem ismerek mértéket semmiben; Harry Melthamet pedig elmondta mindennek, holott arra sem méltó, hogy Harry cipõjét kipucolja.
Itt kell élnem vidéken, úgy, akár egy apáca, nehogy foltot ejtsek a nevén vagy tönkretegyem; mintha bizony nem volna õ tízszerte rosszabb nálam az örökös lóversenyzésével, kártyázásával, énekesnõivel, mindenféle barátnõivel.... no és a borospalackjairól meg a konyakosüvegeirõl se feledkezzünk meg!
Jaj, mit meg nem adnék érte, ha újra Murray kisasszony lehetnék!
Borzasztó érzés, hogy ilyen vadállatra kell pazarolnom az életemet, az egészségemet, a szépségemet, miközben semmi élvezet nem jut osztályrészemül! - kiáltotta, és kis híján könnyekben tört ki, úgy elkeseredett.
Természetesen nagyon megsajnáltam; a boldogságról alkotott hamis elképzelése és a kötelességtudás teljes hiánya miatt éppúgy, mint nyomorult házastársa miatt, kihez a sorsát hozzákötötte.
Megpróbáltam vigasztalni és hasznos tanácsokkal ellátni; elõbb gyengéd rábeszéléssel, majd kedvességgel, jó példával és meggyõzéssel próbálja megnevelni férjét; ha pedig minden hiába, akkor igyekezzék függetleníteni magát tõle, vonuljon vissza a maga lelkének világába, és ne aggassza magát túlságosan érte.
Felszólítottam, hogy keressen vigaszt Isten és az emberek iránti kötelességének teljesítésében, vesse bizalmát a mennyek országába, leljen örömet és megnyugvást kisleánya gondos és szeretõ nevelésében, s akkor elnyeri majd jutalmát, látva, mint gyarapodik testben és lélekben s mint ragaszkodik egyre jobban õhozzá.
- De hát nem adhatom át magam teljességgel egy gyereknek - felelte; az sincs kizárva, hogy elõbb-utóbb meghal.
- Ha gondját viselik, a legtörékenyebb gyermekbõl is erõs férfi vagy nõ válhat.
- Aztán ha felnõ, éppolyan elviselhetetlen lesz, mint az apja, és akkor õt is utálhatom.
- Ez nem valószínû; hiszen leány, és nagyon hasonlít az anyjára.
- Az nem számít; jobb szeretném, ha fiú lenne - igaz, hogy az apja úgysem hagyna rá semmit, mert amit a kezébe kap, elherdálja.
De mi örömet lelhetnék egy felnõtt leányban, akinek szépsége el fogja homályosítani az enyémet, s aki élvezni fogja mindazt a gyönyört, amitõl engem megfosztottak?
De még ha örülni tudnék mindennek, akkor is - õ csak egy gyerek; nem helyezhetem minden reményemet egy gyerekbe - ez csak egy fokkal lenne jobb annál, mint ha valakinek a kutyája az egyetlen vigasza.
Ami pedig azt a rengeteg jóságot és bölcsességet illeti, amit maga belém akar oltani, az mind nagyon szép, és ha húsz évvel öregebb volnék, hasznomra is válhatna; de az ember addig élvezze az életet, amíg fiatal; s ha ezt mások nem hagyják... akkor muszáj gyûlölni õket!
- A legjobban akkor élvezheti az életet, ha mindig helyesen cselekszik és nem gyûlöl senkit.
A vallás célja nem az, hogy meghalni, hanem hogy élni tanítson bennünket; és minél elõbb lesz valaki bölcs és jó, annál több boldogság vár rá.
És most hadd adjak még egy tanácsot, Lady Ashby: ne tegye ellenségévé az anyósát.
Ne tartsa magát távol tõle, ne tekintsen rá féltékeny bizalmatlansággal.
Látni még nem láttam õt, de nemcsak rosszat, hanem jót is hallottam róla; el tudom képzelni, hogy noha a viselkedése hûvös és dölyfös, esetleg túlságosan szigorú, bizonyára szeretni is képes azokat, akik elnyerik a bizalmát; noha vakon elfogult a fia iránt, nincs híján a helyes életelveknek és a józan belátásnak.
Ha egy kicsit megbékítené, ha barátságosan és nyíltan viselkedne vele, ha néha hozzáfordulna panaszaival, valódi panaszaival, amelyek miatt joggal kesereg, hiszem, hogy idõvel hûséges barátnõjévé válhatna, vigaszává és támogatójává s nem házilidérccé, aminek leírta.
De attól tartok, tanácsom nem sokat használt a boldogtalan fiatalasszonynak; és látva, hogy ily keveset segíthetek rajta, vendégeskedésem az Ashby-kastélyban duplán fájdalmasnak bizonyult.
De ahogy megígértem, két napot maradnom kellett; Lady Ashby könyörgése ellenére azonban ragaszkodtam hozzá, hogy a harmadik nap reggelén elutazzam; kijelentettem, hogy anyám nagyon magányos nélkülem, és türelmetlenül várja visszatértemet.
Mindazonáltal nehéz szívvel vettem búcsút szegény Lady Ashbytõl s hagytam ott fejedelmi lakában.
Nem csekély bizonyítéka volt boldogtalanságának, hogy ennyire ragaszkodott jelenlétemhez, s ennyire kívánta olyasvalaki társaságát, akinek ízlése és természete nagyban különbözött az övétõl - akit boldogsága kurta idejében tökéletesen elfelejtett, s akinek jelenléte inkább nyûg, mint öröm forrása lett volna a számára, ha szíve valódi vágyainak csak a fele is teljesül.
Huszonnegyedik fejezet - A TENGERPART
Iskolánk nem a város szívében állt; északnyugatról térve be A...-ba,az utazó tisztes külsejû házak sorát pillantja meg a széles, fehér kõút mindkét oldalán, a házak elõtt apró virágoskerteket, az ablakokon lécredõnyt, s a takaros, rézkilinccsel ellátott ajtóhoz mindenütt lépcsõ vezet föl.
E hajlékok közül az egyik legnagyobban laktam anyámmal és azokkal az ifjú hölgyekkel, akiket barátaink és más derék polgárok a gondjainkra bíztak.
A tengertõl tehát meglehetõs távolságra éltünk, utcák és házak egész labirintusa választott el tõle bennünket.
Mégis a tengerben leltem legfõbb gyönyörûségemet; szívesen átgyalogoltam a városon, hogy kedvemre sétáljak a partján tanítványainkkal vagy anyám társaságában a vakáció alatt.
Minden idõben és évszakban vonzónak találtam, de kivált ha vad tengeri szél korbácsolta vagy ragyogó nyári reggelen tündökölt.
Az Ashby-kastélyból való visszaérkezésem utáni harmadik reggel koránfelébredtem - a nap besütött a redõnyön, és én arra gondoltam, milyen kellemes lenne átvágni a még csendes városon, s egymagamban csatangolni a fövenyen, miközben a fél világ még ágyban van.
Nem késlekedtem sem a döntéssel, sem a megvalósítással.
Természetesen nem akartam felébreszteni anyámat, így nesztelenül lelopakodtam a lépcsõn, és csendben kinyitottam az ajtót.
A templomóra még csak háromnegyed hatra ütött, amikor felöltözve máris kinn voltam az utcán.
Ropogós frisseség lengte be az utcákat is, hát még amikor magam mögött hagytam a várost, s lábam már a fövenyt taposta, arcomat pedig a széles, napsütötte öböl felé fordíthattam - lehetetlen érzékeltetnem az ég és az óceán tiszta, mély azúrkékjét, a fénylõ reggeli napsugarakat, amelyek a félkör alakú, csipkés sziklasorra tûztek, a lágyan hullámzó zöld dombokra, a végtelen, puha fövenyre, az alacsony tengeri szirtekre - gyom- és moszatruhájukban úgy festettek, mint megannyi kis fû benõtte sziget -, és mindenekfelett: a csillámló, szikrázó hullámokra.
És milyen elmondhatatlanul tiszta és friss volt a levegõ!
A meleg még épp csak akkora volt, hogy a szellõ értékét növelje, szél pedig épp csak annyi, hogy a tengert mozgásban tartsa, hogy a hullámok szikrázva, tajtékot túrva, mintegy féktelen örömmel a partnak szaladjanak.
Semmi más nem mozgott közel s távol - rajtam kívül nem volt ott egy teremtett lélek.
Az egybefüggõ, tiszta homokszõnyeget az én lépteim mintázták elõször; senki és semmi nem járt rajta, amióta az éjszakai dagály eltörölte az elõzõ nap minden nyomát, s tisztára és egyenletesre súrolta, kivéve ahol a visszavonuló víz hátrahagyta apró tócsáit és patakocskáit.
Felfrissülve, felélénkülve, boldogan sétáltam, feledve minden gondomat, s úgy éreztem, szárnyak nõttek a lábamra, akár negyven mérföldet gyalogolhatnék, akkor sem fáradnék el, s olyan felszabadultság költözött a lelkembe, amilyet kora ifjúságom napjai óta nem ismertem.
Fél hét körül azonban megérkeztek a lovászok, hogy megjártassák gazdáik lovait a friss levegõn - elõbb egy, aztán még egy, s hamarosan már vagy egy tucat ló és négy-öt lovas nyüzsgött a parton; engem azonban nem zavartak, mivel az alacsony szirteknek, amelyek felé tartottam, nemigen szoktak a közelébe menni.
Amikor odaértem, és a csúszós, nedves moszaton (kockáztatva, hogy beleesem ama tiszta, sós vizû tavacskák valamelyikébe, amelyek köztük képzõdtek) megindultam egy kis moha födte szirt felé, amelyet a tenger vize nyaldosott körbe, hátranéztem, hogy látok-e még valakit.
Csak a lovászok mozgolódtak, meg egy úr, aki elõtt apró fekete kutya szaladt, és egy lajtkocsi, amely bizonyára a fürdõkbe szállította a vizet.
A távolban nemsokára megtelnek a fürdõkabinok, és aztán rendszerességhez szokott öregurak meg komoly kvéker hölgyek tûnnek majd fel, amint reggeli egészségügyi sétájukat végzik.
Érdekes jelenet lett volna, de nem várhattam be, mivel az onnan felõl tûzõ nap úgy elvakított, hogy máris visszafordultam, és inkább a szirtemet csapdosó tenger látványában és hangjában gyönyörködtem - a hullámok egyébként nem voltak túl vadak, erejüket megtörték a víz alatt megbúvó sziklák és az összekuszálódott tengeri növények; ha nem így lett volna, ruhámat percek alatt eláztatja a permet.
Hanem közeledett a dagály; a víz emelkedett; az öblök és tavacskák lassan megteltek; a sziklaszorosok kiszélesedtek: ideje volt biztosabb talaj után nézni; visszasétáltam, ugrándoztam, botladoztam hát a fövenyre, és elindultam egy magasabb sziklakiszögellés felé azzal, hogy késõbb majd visszatérek.
Egyszer csak szimatolást, szuszogást hallottam a hátam mögött, s egykutya szaladt oda hozzám farkát csóválva.
Fürge volt az - kis fekete, drótszõrû terrierem!
Nevén szólítottam, mire az arcomig felugrott, és nyüszített boldogságában.
Majdnem éppúgy megörültem neki, mint õ nekem: karomba kaptam az apró jószágot és összecsókoltam.
De hát hogy került ide?
Csak nem az égbõl pottyant alá - egyedül nem talált volna el idáig, tehát nyilván gazdája, a patkányfogó vagy valaki más hozta magával; szeretetnyilvánításomat s az övét is megfékezve körülnéztem, és megpillantottam - Weston urat!
- A kutyája nem felejtette el önt, Grey kisasszony - mondta melegen megszorítva kezemet, amelyet teljes zavarodottságomban feléje nyújtottam.
- Korán felkelt.
- Nem mindig kelek ilyen korán - feleltem, a körülményekhez képest meglepõen hamar visszanyerve önuralmamat.
- Milyen messze akart elsétálni?
- Már éppen vissza akartam fordulni... azt hiszem, ideje is.
Megnézte zsebóráját - most már aranyórája volt -, és közölte velem, hogy még csak öt perccel múlt hét óra.
- Így is elég hosszú utat tehetett meg - mondta a város felé fordulva, amelynek irányába most ráérõsen megindultam, s õ követett.
- A városnak melyik részében él? - kérdezte.
- Ezt nem sikerült felfedeznem.
Nem sikerült felfedeznie; hát megpróbálta?
Megadtam a címünket.
Megkérdezte, hogy állnak ügyeink.
Kitûnõen, feleltem; a karácsonyi szünet után tanítványaink száma megnõtt, s erre számítunk a mostani után is.
- Ezek szerint ön kiváló tanítónõ - jegyezte meg.
- Nem én, hanem az édesanyám - feleltem -; õ intéz el ügyesen mindent, s igen tevékeny, okos és jóságos.
- Szeretném megismerni az édesanyját.
Bemutatna neki, ha egyszer meglátogatom magukat?
- Igen, örömmel.
- És részesítene engem a régi barát elõjogában... megengedné, hogy néha-néha benézzek önökhöz?
- Igen, ha... igen, azt hiszem, igen.
Ez nagyon buta válasz volt, de az az igazság, hogy úgy éreztem, nincs jogom meghívni valakit anyám házába az õ tudta nélkül; ha azonban azt mondom: "Igen, ha anyám is beleegyezik", az úgy hangzott volna, mintha több jelentõséget tulajdonítanék kérdésének a kelleténél; így hát hozzátettem az "azt hiszem"-et, de természetesen értelmesebb és udvariasabb feleletet kellett volna adnom - csak hát alig voltam eszemnél.
Egy percig némán sétáltunk tovább; nagy megkönnyebbülésemre azonban Weston úr hamarosan a napfényes reggelrõl, az öböl szépségérõl és A...-nak a többi divatos üdülõhellyel szembeni elõnyeirõl kezdett beszélni.
- Nem is kérdi, hogy kerülök A...-ba - mondta azután.
- Mert azt tudja, hogy nem vagyok olyan gazdag, hogy a magam gyönyörûségére utazzam ide.
- Hallottam, hogy elment Hortonból.
- Ezek szerint azt nem hallotta, hogy megkaptam az f...-i parókiát?
F... egy falu volt A...-tól alig két mérföldre.
- Nem - feleltem. - Még itt is oly elszigetelten élünk a világtól, hogy a hírek alig jutnak el hozzánk, kivéve amit a helyi újságban olvashatunk.
De remélem, hogy tetszik önnek az új egyházközsége és gratulálhatok hozzá.
- Egy vagy két év múlva jobban fog tetszeni – tervbe vettem ugyanis bizonyos változtatásokat, s ezeket mielõbb végre akarom hajtani.
De gratulálni máris gratulálhat; mert nagyon örülök, hogy saját egyházközségem van, ahol senki sem szólhat bele a dolgomba, senki sem áll útjába terveimnek és erõfeszítéseimnek; azonkívül tisztességes házam van egy nagyon kellemes környéken és háromszáz font évi jövedelmem; semmire sem panaszkodhatom tehát, hacsak a magányra nem, és semmit sem kívánok már, csak egy társat magam mellé.
Rám nézett; sötét szemének villanása lángba borította arcomat: rettenetesen kényelmetlenül éreztem magam, elviselhetetlen volt, hogy éppen most és ennél a témánál jöjjek zavarba.
Ezért erõt vettem magamon, és kapkodva, dadogva azt feleltem, hogy amennyiben megvárja, míg a vidéken kellõképp megismerik, kedvére válogathat majd F... és a szomszédság hölgyei meg az A...-ba látogatók között, ha sok jelentkezõ közt akar válogatni; a válaszomban rejlõ bókot azonban csak akkor fedeztem fel, amikor következõ szavai felhívták rá a figyelmemet.
- Nem vagyok annyira beképzelt, hogy ezt higgyem - felelte -, még akkor sem, ha maga mondja; de ha így volna is, nekem meglehetõsen szilárd elképzeléseim vannak jövendõ házastársamat illetõleg, s az ön által említett hölgyek ezeknek aligha felelnének meg.
- Ha tökéletességet keres, azt sosem fogja megtalálni.
- Nem azt keresek... nincs hozzá jogom, hisz magam is oly távol állok tõle.
Beszélgetésünket egy lajtkocsi dübörgése szakította félbe, mert megérkeztünk a tengerpart forgalmasabb részéhez; a következõ nyolc vagy tíz percben, miközben szekerek, lovak, szamarak és emberek közt haladtunk, alig jutott alkalmunk a társalgásra; végül hátat fordítottunk a tengernek, és elindultunk a városba vezetõ meredek úton.
Partnerem itt felkínálta a karját, amit én el is fogadtam, noha nem azzal a szándékkal, hogy támaszként használjam.
- Gondolom, nem jár ki gyakran a tengerpartra - jegyezte meg -, megérkezésem óta ugyanis sûrûn megfordultam itt reggel is, este is, de eddig még nem láttam magát; a városon áthaladva többször is kerestem iskolájukat, de az valahogy nem jutott eszembe, hogy a ... utcában is szétnézzek; egyszer-kétszer érdeklõdtem is, de a kívánt információt nem sikerült megszereznem.
A kaptató tetejére érve ki akartam vonni karomat az övébõl, de könyökének enyhe szorítása értésemre adta, hogy ezt semmiképp sem helyeselné, úgyhogy letettem róla.
Különféle témákról társalogva megérkeztünk a városba, és több utcán végighaladtunk.
Láttam, hogy nagy kerülõt tesz így, pedig még hosszú gyalogút áll elõtte, s attól tartva, hogy udvariassága kellemetlenséget okoz neki, így szóltam: - Félek, hogy kerülõre kényszerítem, Weston úr... azt hiszem, az f...-iút egészen máshol vezet.
- A következõ utca végén elköszönök magától - mondta.
- Mikor látogatja meg az édesanyámat?
- Holnap, ha Isten is úgy akarja.
A következõ utca vége egyben majdnem utam végét jelentette.
Ott azonban Weston úr megállt, búcsút vett tõlem, és Fürgét szólította, aki elbizonytalanodott, hogy kit is kövessen, régi úrnõjét vagy új gazdáját-e, de aztán engedelmesen megindult az utóbbi mögött.
- Nem ajánlom fel, hogy visszaadom magának, Grey kisasszony – mondta mosolyogva Weston úr -, mivel nagyon megszerettem.
- Ó, nem is kérem vissza - feleltem -, tudom, hogy jó gazdához került.
- Tehát úgy gondolja, hogy jó vagyok?
Gazda és kutyája távozott, én pedig hálatelten hazatértem, és csak azon imádkoztam, hogy ennyi boldogság után reményeimben ne csalatkozzam újra.
Huszonötödik fejezet - BEFEJEZÉS
- Nem volna szabad ilyen nagyot sétálnod reggeli elõtt, Agnes - mondta anyám, látva, hogy két csésze kávét iszom, enni viszont nem eszem semmit, a hõségre és a kimerítõ sétára hivatkozva.
Valóban lázasnak és kimerültnek éreztem magam.
- Mindig túlzásba viszed a dolgokat; ha rövid sétát tennél, de minden reggel, az hasznodra válna.
- Úgy lesz, mama.
- Ez azonban még annál is rosszabb, mint ha ágyban heverésztél vagy a könyveket bújtad volna; egészen belázasodtál.
- Többé nem csinálok ilyet - feleltem.
Azon törtem a fejem, hogyan számoljak be neki Weston úrról, hiszen meg kell tudnia, hogy másnap ellátogat hozzánk.
Megvártam, míg az asztalt letakarítják, addigra meg is nyugodtam, s a rajztáblához ülve így szóltam: - Találkoztam egy régi barátommal a tengerparton, mama.
- Egy régi barátoddal?
Kivel?
- Tulajdonképpen kettõvel.
Az egyik egy kutya. - Emlékeztettem Fürgére, akinek történetét már ismerte, elõadtam váratlan felbukkanását, és hogy azonnal rám ismert. - A másik Weston úr, a hortoni káplán.
- Weston úr!
Sosem hallottam róla.
- Dehogynem; többször is említettem, csak biztosan elfelejtetted.
- Hatfield urat szoktad emlegetni.
- Hatfield úr volt a lelkész, Weston úr pedig a káplánja; úgy szoktam emlegetni õket, hogy Hatfield tiszteletes úrral szemben Weston úr a tehetségesebb.
Mindenesetre ma találkoztam vele meg a kutyával a parton... bizonyára megvásárolta a patkányfogótól; õ is megismert, bár azt hiszem, inkább csak a kutya segítségével; elbeszélgettünk, õ érdeklõdött az iskolánk felõl, én szóba hoztalak téged és a hozzáértésedet, amire õ azt felelte, hogy szeretne megismerkedni veled, és megkérdezte, bemutatnám-e neked, ha bátorkodna holnap felkeresni bennünket; természetesen azt válaszoltam, hogy igen.
Helyesen tettem?
- Persze hogy helyesen.
Milyen ember?
- Nagyon tiszteletreméltó, azt hiszem; de majd meglátod magad is.
Õaz új f...-i lelkész, s mivel csak pár hete van ott, gondolom, még nem szerzett barátokat, társaságra van szüksége.
Eljött a másnap.
Milyen lázas nyugtalanságban telt az idõ reggelitõl délig - amikor is megjelent!
Bemutattam õt anyámnak, majd az ablakhoz húzódtam kézimunkámmal, és vártam a találkozó eredményét.
Nagyon jól elboldogultak egymással: ennek örültem, mert aggasztott, hogy mi lesz anyám véleménye.
Vendégünk nem maradt sokáig; amikor felállt, hogy távozzék, anyám azt mondta, bármikor szívesen látja, ha kedve van eljönni hozzánk; s amikor távozott, boldogan hallgattam anyám szavait:
- Nagyon értelmes ember.
De miért üldögéltél magadban, Agnes, és miért beszéltél olyan keveset?
- Olyan jól eltársalogtál vele; mama, gondoltam, nincs szükséged a segítségemre; azonkívül a te vendéged volt, nem az enyém.
Ezután gyakran ellátogatott hozzánk - egy héten többször is.
Rendszerint anyámmal társalgott, ami nem csoda, mert anyám kiválóan tud társalogni.
Majdhogynem irigyeltem szabadon szárnyaló, élénk beszédéért, okos, megfontolt véleménynyilvánításáért - de mégsem irigyeltem, mert noha sajnáltam, hogy bennem e tehetség hibádzik, óriási élvezetet jelentett, ha ott üldögélhettem e két teremtés mellett, akiket a világon a legjobban szeretek és tisztelek, s hallgathattam okos; barátságos társalgásukat.
Persze, azért nem mindig hallgattam; és azt sem mondhatnám, hogy elhanyagoltak.
Több figyelmet fordítottak rám, mint amennyit kívánhattam: nem volt hiány kedves szavakban és még kedvesebb pillantásokban, vége-hossza nem volt az apró jelzéseknek, amelyeket szavakba nem is lehet foglalni - csak a szív érezheti át õket.
A szertartásosságot hamar levetkõztük; Weston úr rendszeres vendéglett házunkban, mindig szívesen láttuk, nem zavart bennünket semmiben.
A végén már keresztnevemen szólított; elõször ugyan félénken, de látva, hogy senkit sem sért vele, sokkal több hajlandóságot mutatott az "Agnes", mint a "Grey kisasszony" iránt; én hasonlóképpen.
Milyen unalmasak és lehangolóak voltak azok a napok, amikor nem jött el!
De mégsem: ilyenkor még bennem élt az elõzõ találkozás emléke, és vártam a következõt, hogy felvidítson.
De ha két vagy három nap is eltelt úgy, hogy nem láttam, rettenetesen aggódni kezdtem - természetesen minden ok és alap nélkül; hiszen ott volt a munkája, az egyházközsége, amellyel törõdnie kellett.
Elõre rettegtem a szünidõ végétõl, amikor elkezdõdik az én munkám is, s elõfordul majd, hogy nem találkozhatom vele, néha pedig - ha anyámon a tanítás sora - kettesben kell vele maradnom: erre egyáltalán nem vágytam, mármint benn a házban; a szabadban találkozni és sétálni vele - nos, mint kiderült, ez egyáltalán nem kellemetlen.
A vakáció utolsó hetében azonban egyik este úgy állított be, hogy nem is vártuk: ugyanis az egész délután tartó vihar miatt már-már lemondtam a reményrõl, hogy aznap láthatom; de a vihar elmúlt, fényesen felsütött a nap.
- Gyönyörû esténk van, Greyné asszony! - mondta belépve.
- Agnes, szeretném, ha elsétálna velem a... - Megnevezte a part egyik részét, ahol egy magas domb emelkedett, amelynek tenger felõli oldala meredeken zuhant alá, s a tetejérõl csodálatos látvány tárult az ember szeme elé.
- Az esõ elmosta a port, lehûtötte és megtisztította a levegõt, a látvány pedig gyönyörû lesz.
Eljön velem?
- Elmehetek, mama?
- Hát persze hogy elmehetsz.
Felszaladtam átöltözni, és pár pere múlva már lenn is voltam, noha természetesen valamivel több gondot fordítottam öltözékemre, mintha egyedül és bevásárolni indultam volna.
A vihar és a zápor a lehetõ legjótékonyabb hatást tette az idõre: csodálatos este volt.
Weston úr karját nyújtotta; a zsúfolt utcákon haladva alig szólt egy-két szót, de nagyon gyorsan ment, s komolynak és tûnõdõnek tetszett.
Nem tudtam, mi bántja, de valami megnevezhetetlen félelmet éreztem, s ettõl én is komoly és hallgatag lettem.
A rémképek azonban a város határába kiérve szertefoszlottak; mert amint a tisztes, õsi tomplomot, a ...-i dombot meg a mögötte kéklõ tengert megpillantottuk, társam felvidult.
- Attól tartok, túlságosan is siettem, Agnes - mondta -; türelmetlenségemben, hogy a városból mielõbb kijussunk, nem is gondoltam a maga kényelmével; most azonban szabja meg maga az ütemet.
Azok a világos felhõk ott nyugatra azt jósolják, hogy gyönyörû napnyugtában lesz részünk, s még lassú sétával is idejében odaérünk, hogy tengeri tükörképét is megszemlélhessük.
Félúton a dombtetõ felé megint hallgatásba süppedtünk, amelyet szokása szerint ismét õ tört meg.
- Házam még mindig kihalt, Grey kisasszony - mondta mosolyogva -, pedig már ismerem egyházközségem minden hölgyét s ebben a városban is sokakat, látásból, hallomásból pedig még többet; de feleségnek egyik sem illenék hozzám: ilyen teremtmény csak egy van, és ez maga; tudni szeretném, mi errõl a véleménye.
- Komolyan beszél, Weston úr?
- Hogy komolyan-e?
Nem hiheti, hogy ilyen témával kapcsolatban tréfálkoznék!
Kezét karján nyugvó kezemre tette; érezhette, mennyire remeg - de mit számított ez most már!
- Remélem, nem rontottam ajtóstul a házba - mondta komoly hangon.
-Mostanára tudnia kell, hogy nekem nem kenyerem a hízelgés meg az ostoba enyelgés, s hogy nem adok hangot rajongásomnak akkor sem, ha mélységesen átérzem; s hogy egyetlen szavam vagy pillantásom többet jelent, mint a legtöbb férfi mézesmázos szavai és szenvedélyes esküdözései.
Valami olyasmit feleltem, hogy nem szívesen hagynám ott anyámat, és semmit sem tennék az õ beleegyezése nélkül.
- Greyné asszonnyal már mindent elintéztem, amíg maga feltette a fõkötõjét - mondta õ.
- Bírom beleegyezését, amennyiben elnyerem a magáét is; megkértem, hogy ha e boldogság osztályrészemül jut, költözzön hozzánk - mert biztos voltam benne, hogy maga is így kívánná.
Õ azonban elutasította ezt, mondván, hogy most már megengedhet magának egy kisegítõt, s addig folytatja az iskolai munkát, amíg megfelelõ évjáradékot nem vásárolhat ahhoz, hogy kényelmesen megéljen belõle; addig is a szünidõket felváltva hol nálunk, hol a nõvérénél fogja tölteni, és ha maga boldog lesz, akkor õ is mindennel meg lesz elégedve.
A vele kapcsolatos kifogását tehát ezennel elvetem.
Van-e más kifogása?
- Nem...
- Tehát szeret? - kérdezte, hevesen megszorítva kezemet.
- Szeretem.
Itt abbahagyom.
Naplóm is, melybõl e lapokat összeállítottam, csakhamar megszakad.
Én vég nélkül folytathatnám, de beérem azzal, hogy hozzáteszem: sohasem fogom elfelejteni azt a csodálatos nyári estét, mindig boldogan fogok visszaemlékezni arra a meredek dombra s a szakadék peremére, ahol egymás mellett állva néztük a lábunk elõtt elterülõ végtelen vízben tükrözõdõ fenséges napnyugtát - szívünk hálával, boldogsággal és szerelemmel telt el, annyira, hogy leírni nem is lehet.
Néhány hét múlva, amikor anyámnak sikerült megtalálnia a megfelelõ kisegítõt, Edward Weston felesége lettem; azóta sem volt rá okom, hogy megbánjam, és biztos vagyok benne, hogy nem is lesz soha.
Voltak az életünkben megpróbáltatások, mint ahogy bizonyára lesznek is még; de kettesben jól viseljük õket, s felkészítettük egymást s magunkat a végsõ elválásra is - a legnagyobb csapásra, amely az életben maradót sújthatja.
De ha a mennyek csodálatos országára gondolunk, ahol újra találkozhatunk, ahol bûn és bánat ismeretlen fogalom, ezt is el lehet viselni; közben igyekszünk az Õ dicsõségére élni, aki annyi áldást hintett utunkra.
Edward sok fáradsággal és munkával nagyszerû változtatásokat hajtott végre egyházközségünkben, melynek lakói tisztelik és szeretik õt - ahogy meg is érdemli; mert bármennyi hibája lehet mint embernek (hiszen senki sem hiba nélkül való), mint lelkészt, férjet és apát nem érheti vád.
Gyermekeink, Edward, Agnes és a kicsi Mary a legjobbakkal biztatnak; nevelésük egyelõre az én feladatom, és nem is fognak hiányt látni semmiben, amit az anyai gondoskodás megadhat.
Szerény jövedelmünk elegendõ a megélhetésünkhöz; a nehezebb idõkben szerzett sok-sok tapasztalatunkra támaszkodva és sohasem igyekezve gazdagabb felebarátainkat majmolni, nemcsak hogy kényelmesen és elégedetten élünk, de minden évben félre tudunk tenni egy keveset gyermekeink és azok számára, akik szükséget szenvednek.
Úgy vélem, ezzel mindent elmondtam.
