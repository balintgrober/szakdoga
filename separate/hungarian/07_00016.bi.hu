Rejtõ Jenõ: A tizennégy karátos autó
I. FEJEZET
1
Gorcsev Iván, a Rangoon teherhajó matróza még huszonegy éves sem volt, midõn elnyerte a fizikai Nobel-díjat.
Ilyen nagy jelentõségû tudományos jutalmat e poétikusan ifjú korban megszerezni példátlan nagyszerû teljesítmény, még akkor is, ha egyesek elõtt talán szépséghibának tûnik majd, hogy Gorcsev Iván a fizikai Nobel-díjat a makao nevû kártyajátékon nyerte el, Noah Bertinus professzortól, akinek ezt a kitüntetést Stockholmban, néhány nappal elõbb, a svéd király nyújtotta át, de végre is a kákán csomót keresõk nem számítanak; a lényeg a fõ: hogy Gorcsev Iván igenis huszonegy éves korában elnyerte a Nobel-díjat.
A Nobel-díjjal kitüntetett Bertinus tanár Göteborgban szállt hajóra, táskájában a Nobel-díjjal, és mielõtt a gõzös elindult, megjelent a fedélzeten a Svéd Franklin Egyesület, hogy átnyújtsa neki az atomrombolás sikeres kutatóinak kijáró nagy aranyérmet.
Ezután a hajó elindult, és a nagytekintélyû professzor alig várta már, hogy Bordeaux-ba érjen, ahol néhány hold szõlõje volt, mint általában az idõsebb francia államhivatalnokoknak, az ítéletvégrehajtó segédjétõl kezdve a múzeum igazgatójáig.
Southamptonnál a hajóra szállt Gorcsev Iván, hogy elõtte is teljesen ismeretlen okból átkeljen a csatornán.
Az igaz, hogy elbocsátották a Rangoon teherhajóról, mert egy négyágú csáklyával megverte a kormányost, de hogy miért kel át a csatornán valaki, ha megverte a kormányost, és elbocsátják egy teherhajóról, ez teljességgel érthetetlen, mint annyi más cselekedete különös regényhõsünknek.
Homályos az is, hogy mi módon ismerkedett meg ez a félig még siheder, komolytalan fiatalember a világhírû tudóssal, és fõként tisztázásra szorulna, hogy mi módon vette rá a hajlott korú, zárkózott tanárt arra, hogy vele, bár igen kis alapon, de mégis a makao nevû, tiltott szerencsejátékot játssza.
E részleteket talán sohasem fogják tisztázni.
Állítólag úgy kezdõdött az egész, hogy a tanár tengeribetegséget kapott a fedélzeten, és Gorcsev felajánlott egy kellemes ízû, maga keverte citromos, konyakos, szódabikarbónás italt, amitõl a tanár jobban lett, és megkérdezte a fiút, kicsoda és honnan jön?
- Gorcsev Iván vagyok, foglalkozásomra nézve huszonegy éves, a Naszja Gorjodin-beli báró Gorcsev cári kamarás testvéröccsének a fia.
Atyám kapitány volt a gárdában, és nagybátyám a Jusztveszti Versztkov kormányzóság katonai parancsnokaként védte Ogyesszát a fellázadt hadiflotta ellen.
Mindebbõl egy szó sem volt igaz.
De egészen fiatal lánykák és öreg tudósok hiszékenysége állítólag korlátlan.
A tanár feltette csíptetõjét.
- Szóval ön emigráns?
- Bizony, tanárovics bátyuska - felelte sóhajtva.
- Atyám jókedvében tízezer rubelt ajándékozott a cári balettnek...
Meg aranycímeres trojka röpítette a Carszkoje Szelóba...
Hej, kontuszovka!
Hej, Volga, ha én még egyszer ott lehetnék...
- De hiszen ön nem emlékezhet Oroszországra, ha huszonegy éves.
- Annál kínosabb, bátyuska professzovszka, mert én egyszer se láttam ezt a csodálatos havas földet, amely olyan felejthetetlenül él emlékezetemben...
- Hová készül most, Gorcsev úr?
- Politikai ügyben járok, matróznak álcázva.
Ha megfigyeltük eddig hõsünket, egy különös tulajdonságát ismerhettük fel: sohasem mondott igazat, de nem is hazudott.
Csak éppen habozás nélkül kimondott mindent, ami eszébe jutott, és ez sok, elképesztõ bonyodalomba sodorta életében.
Egyik szavától a másikig, egyik tettétõl a következõkig ritkán vezetett valamiféle okszerûség.
- Sajnos kevés pénzzel, mert egy gazember kiforgatott mindenembõl.
- Hogyan lehetséges ez?
- Gyanútlan voltam és ostoba.
Az ember megismerkedik mindenféle kétes alakokkal, anélkül, hogy a következményekre gondolna.
Így történt, hogy Londonban egy csirkefogó megtanított makaózni, és elnyerte a pénzem.
- Ne haragudjon, de ez csakugyan nem valami okos cselekedet.
Miféle játék ez a makaó?
Gorcsev ismét sóhajtott. És egy csomó kártyát húzott elõ a zsebébõl.
- Hát, kérem... A lapok összértékének tízes számait levonjuk, miáltal minden esetben kilenc az elérhetõ maximum...
A tanár kipróbálta a szerencséjét, öt centime-os alapon, és nyert tíz frankot.
Késõbb, amikor már kétezret veszített, felemelték az alapot.
Azután még többször is emelték, és Bordeaux-ig Gorcsev Iván elnyerte az utolsó fillérig a tanártól a Nobel-díj teljes összegét, és lehetséges, hogy ha a tanár történetesen Nizzáig utazik a hajón, úgy ez a törekvõ ifjú a Svéd Franklin Egyesület nagy aranyérmét is elnyeri, amelyet az atomrombolás terén végzett sikeres kutatásokért kap néhány kiválasztott elismerésül.
Huszonegy éves korban ez példátlan teljesítmény lett volna hõsünktõl, de sajnos, a professzor Bordeaux-ban kiszállt a Svéd Franklin Egyesület nagy aranyérmével és néhány szomorú meditációval a francia fõiskolák felületes pedagógiai rendszerét illetõleg, amely a makao nevû tiltott szerencsejáték oktatását úgyszólván teljesen mellõzi a tantervbõl.
Gorcsev meghatottan állt a hajó korlátjánál, és sokáig integetett utána egy kendõvel.
2
Mit csinál egy ember, ha huszonegy éves, a komolyság nyomokban sem fordul elõ lelkivilágában, és ilyen hihetetlen pénzösszeg birtokába jut váratlanul?
Ezt kérdezte önmagától Gorcsev. És önmaga nyomban felelt rá:
Kiszáll Nizzában.
Itt elõször a kikötõben kódorog, és valami cimbora után néz, mert kutyának való a gazdagság, ha nincs valaki, akivel közösen lehet elverni a pénzt.
Ki legyen azonban a kiválasztott?
Körülnézett a kikötõben.
A parton egy csomaghordó külsejû egyén vonta magára a figyelmét. A csomaghordó külsejû egyén barna zakókabátban és fekete fürdõnadrágban álldogált a kikötõmunkások gyülekezõhelyén, ahol már minden várakozót elvittek valamerre dolgozni, csak õt nem.
Az tette különössé, hogy csíptetõt viselt az orrán, és úgy helyettesítette az ingét, hogy egy sárga, úgynevezett frottírtörülközõt hordott a vállára borítva, és rojtos két végét az úszónadrágjába gyûrte.
A fürdõruha kissé szokatlanul pongyola viseletét azzal ellensúlyozta, hogy egy aránylag jó állapotban levõ szalmakalapot tett a fejére, fél számmal talán kisebbet a kelleténél, de úgyszólván teljesen ép karimájút.
Vastag, fekete angol bajusza körül megvetõ és szomorú ráncok húzódtak össze egy grimaszba.
Ez az ember olyan rosszkedvû volt, hogy szinte sírt, és közben a fogát piszkálta. Talán azért, hogy az étkezést legalább ezzel a valószerû illúzióval helyettesítse.
Már úgy látszott, hogy nem helyezkedik el aznap, de egy munkavezetõ késõbb mégis megszólította.
- Halló!
Jöjjön az ötös bazenhez, ládákat kell felrakni.
- Nehezek azok a ládák?
A munkavezetõ szeme megállt, mintha kõvé válna.
Ilyet még nem kérdezett kikötõmunkás!
- No jó - magyarázta kissé idegesen és türelmetlenül a barna zakós úr -, azt nekem tudni kell, kérem, mert öt év elõtt sérvem volt.
A patron azt mondta, hogy "marha", és továbbment.
- Finom ember, mondhatom... - dünnyögte utána mély megvetéssel.
Gorcsev, aki közelrõl hallgatta a társalgást, nyomban megérezte, hogy ez az õ embere, és odalépett:
- Mondja!
Maga dolgozni akar?
- Nem is vagyok naplopó!
- Ez baj, de mindegy.
Ha tetszik, dolgozzon.
Mi szeretne maga lenni a legszívesebben?
A kérdezett végignézett magán, cingár lábain, komikus úszónadrágján és kerek szélû, barna zakóján, azután vállat vont:
- Hogy lehet ilyet kérdezni?
Titkár szeretnék lenni.
- Kész szerencséje, hogy erre jöttem.
Alkalmazom! Ön nálam titkár.
Fizetése havi kétezer frank.
Hogy hívják?
- Vanek.
- Jó név.
Tessék, itt van egyhavi fizetése, háromezer frank.
- Azt mondta, kettõ.
- Javítást adtam, mert rövid idõ alatt meglepõ elõmenetelt tanúsított.
Tessék...
- Természetesen - mondta Vanek úr, miközben kissé idegesen, mint akit ostobaságokkal terhelnek, szivarzsebébe gyûrte a pénzt - tudnom kell, hogy mi a dolgom.
- Igen sok dolga lesz.
Hogy micsoda, azt nem tudom még.
De nem is fontos.
Ne féljen semmit, megcsinálta a szerencséjét, öregem...
- Mint említettem, a nevem Vanek - felelte hûvös nyomatékkal, visszautasítva minden konfidenciát.
- Bocsánat, tehát: Vanek úr.
Maga kitûnõ akvizíció - tette hozzá elégedetten, mert szerette az önérzetes embereket, akik pillanatnyi elõnyök kedvéért sem feledkeznek meg arról, hogy mivel tartoznak önmaguknak.
- Ha érdekli, elmondhatom hogy süllyedtem ide...
- Nem érdekel, de elmondhatja.
Ha ezt mégsem tenné, lekötelezne.
- Kérem...
Nem tolakszom.
Most mi a teendõm?
- Még nem tudom, majd kitalálunk valamit.
Most körülnézek Nizzában, és ha szükségem lesz önre, értesítem, kedves barátom...
- Nevem Vanek.
- Vanek úr...
Bocsánat.
Tetszik nekem az, hogy érzékeny lelkû.
Különben sem szeretem a normális embereket.
Hát akkor itt találkozunk rövidesen!
- Itt álljak?
- Ha akar, menjen el!
- De akkor nem talál meg!
- Nem baj.
Jó napot!
- És vidáman elsietett.
Nagyon örült, hogy Vanek úrnak sok pénzt adhatott, bár bizonyára elmegy a háromezer frankkal valamerre, mert fél, hogy megjelennek Gorcsev ápolói, és ragaszkodnak majd hozzá, hogy visszaadja az elmebeteg meggondolatlan ajándékát.
Gorcsev egyenesen Nizza csodálatos parti sétánya felé tartott, amit úgy hívnak, hogy plage és gyönyörû pálmafái mentén a Riviéra legelõkelõbb hotelei sorakoznak a tengerparton.
Itt beül a Méditerranée nevû, megkülönböztetetten fõúri szálló éttermébe.
Az unottan sütkérezõ vendégek szinte rémülten nézik a suhancképû fiatalembert, aki vitathatóan fehér vászonnadrágot visel, kék matrózblúzt és valamilyen érthetetlen okból kifolyólag az angol haditengerészet számára készült fehér, kerek sapkát.
Egy piros ruhás leány a szomszédos asztalnál elneveti magát.
Az ifjú barátságos mosollyal megemeli az angol haditengerészet számára készült sapkáját, azután néhányszor nagyot üt az asztalra:
- Garcon!
Egy sört!
A pincér sápadtan odasiet:
- Hallja! Ez nem matrózkocsma!
- Érdekes...
Pedig esküdni mertem volna, hogy ez itt a Fel, Vidám Orvgyilkosok nevû étterem, ahol ötórai bicskázásra jön össze az úri közönség... No de most már mindegy.
Jó lesz itt is.
Hozzon egy korsó sört.
- Nem szolgálunk fel csapolt sört!
- Hát akkor hozzon egy fél kiló kaviárt, egy üveg francia pezsgõt és száz szál La France rózsát!
A pincér erre elkövette azt a hibát, hogy a távozást sürgetve hozzáért Gorcsev Iván karjához.
És ezt nem kellett volna tennie...
Az érintést követõ másodpercben a pincér elõtt elsötétedett minden, és csak nagy sokára tért magához arra, hogy többen támogatják, és egy vizes ruhával mossák az arcát.
Holott mindössze egy pofont kapott.
Az idegen pedig végre megsértõdött, felállt, megemelte az angol haditengerészet számára készült sapkáját, azután tudja az ördög, honnan, elõszedett egy fekete keretes monoklit, a szemébe csíptette délcegen, amitõl tisztára hülyének tûnt, és míg a személyzet a távoli asztalok alatt elgurult pincért keresgélte, távozott.
A piros ruhás hölgy ismét elnevette magát, és Gorcsev hökkenten megfordult egy percre.
Hû, de szép!...
Egyenesen Vanek úrhoz sietett a kikötõbe, bár nem bízott benne, hogy megtalálja.
Azonban legnagyobb meglepetésére titkárja még most is ugyanazon a helyen állt, ugyanabban a pózban, sõt ugyanabban a fürdõnadrágban, csak a fogpiszkáló változott a szájában.
Azóta körülbelül az ötödiknél tartott.
- Vanek úr!
Örülök, hogy itt találtam!
Elérkezett az ön órája is!
- Meg fogja hallgatni, hogy honnan süllyedtem én ilyen mélyre? - kérdezte nyomban és mohón.
- Ennyire még nincs itt az órája.
Az eset mindenesetre érdekel, és alkalmilag majd közli velem.
- Uram! Én levelezõ voltam, az egyik elsõrangú...
- Ezzel elsõ látásra tisztában voltam.
Ön most akcióba lép.
El kell mennie valahová, hogy egy csomagot hozzon...
- Nem az a kifejezett titkári teendõ.
- Napóleon is lent kezdte...
- De nem magánál.
Azonban mindegy, de tudnom kell, milyen nehéz a csomag.
Azt hiszem, említettem már, hogy annak idején sérvem volt...
- Tudok róla.
A csomag nem nehéz.
- És napon nem szabad járnom.
Magas vérnyomásom van.
- Errõl sem kell leszoknia.
Vesz majd egy esernyõt valahol és kifeszíti!
- Uram, háromezer frank fizetésbõl nem telik esernyõre.
- Az esernyõt fizetem.
Továbbá vesz egy nadrágot, arra is a vendégem.
Ez a fürdõruha, dacára a frottírtörülközõnek és a szalmakalapnak, nem megfelelõ egy önérzetes, komoly titkár külsõ megjelenése számára.
Tehát elõre, öregem.
- Vanek a nevem, ha nem veszi rossz néven...
- Tehát akkor, elõre, Vanek úr!
3
...A Méditerranée vendégei már régen elfeledték a bolondos matróz ügyét, amikor megjelent egy csomaghordó külsejû egyén, vadonatúj lódennadrágban, amely kápráztatóan zöld volt, mint a háztartásokban használt rovarpor, és térdben végzõdött, gombolható szárral.
A térdnadrág érthetetlen ötlettõl áthatott feltalálója bizonyára nem ilyennek álmodta e viselet ideális férfitípusát, mint amilyen Vanek úr volt, vékony lábszárainak látszólag ondolált, lágy hullámaival.
Nyomban a fõpincérhez sietett és szigorú, rejtélyes arccal, mintha titkos vészhírt közölne, mondta:
- Engem Cservonec herceg õexcellenciája küldött...
- Parancsoljon!
- Megrendelést kell feladnom, élelmiszercikkeket illetõen, és azonnal magammal viszem.
- Mit óhajt õexcellenciája?
- Hideg löncsöt, becsomagolva, rákot, pisztrángot, ananászt, két üveg pezsgõt, továbbá szarvasgomba pástétomot és sült csirkét.
- Igenis!
- Gyorsan!
Vanek úr kijött csomagjaival a szállóból, és a terasz elõtt, egy padnál megállt.
Váratlanul odalépett hozzá valahonnan Gorcsev.
- Köszönöm, öregem.
- Nevem Vanek.
- Köszönöm, Vanek úr.
Kabátja zsebébõl elõvett egy hihetetlen köteg ezres bankjegyet, a csomaghordó külsejûnek átnyújtott kettõt, néhány megbízást adott még és leült pontosan a Méditerranée szállóval szemben egy padra.
A csomaghordó külsejû elment, és a matróz kirakta maga elé a kaviárt, sült csirkét, pezsgõt, tortát, különbözõ kocsonyázott halakat és hozzálátott jóízûen.
A pezsgõspalack fejét egyszerûen a pad széléhez csapta, hogy a csonka üvegbõl hosszú, habfehér sugár freccsent szét.
Egyhajtásra kiitta az egészet.
A terasz közönsége felé így szólt mosolyogva:
- Egészségükre.
A piros ruhás lány hangosan nevetett.
Gorcsev a tetszésnyilvánítást hálásan vette tudomásul, és egy másodpercre ismét megállt a szeme a nõn.
- Hûha!
Csinos!...
Késõbb újra megjelent Vanek és valahonnan hetven szál La France rózsát hozott.
Ekkor már néhány száz fõbõl álló kíváncsi bámészkodott a Nobel-díj nyertes ifjú körül.
- Nem volt több - mondta lihegve, és átvette az újabb ezer frankot, azután hozzátette -, jól fizet, de dolgozni kell.
Ismét elsietett.
A hotel titkára izgalomtól remegve, fojtott hangon korholta a lábadozó pincért, akinek bal szeme szinte nyom nélkül eltûnt egy violakék daganatban.
- Szerencsétlen fráter!
Nem ismeri fel az inkognitóban utazó turistákat.
Egy pincérnek legyen szeme!
- Hogy kiüssék? - mondta nyöszörögve.
- Tudhattam, hogy a vendég bolond?
- Mikor jön rá végre, hogy épelméjû üdülõvendégekre nem lehet világfürdõhelyeket bazírozni!
A rendõrposzt, úgy látszik, tudta ezt, mert igen udvariasan állt meg Gorcsev Iván elõtt.
Még tisztelgett is.
- Jó napot, uram.
- Van szerencsém.
Akar csirkét?
- Köszönöm, nem kérek.
- Gyümölcs, konyak?
- Nem, nem...
- Hát akkor fogadja el legalább ezt a pár szál rózsát!...
- Ó, ön nagyon kedves, de szolgálatban tilos gumibot helyett virággal járni az õrszemnek.
- Ugyan!
Vörösbort sem szabad inni, és mégis abból a bisztróból jött, onnan a túlsó oldalról...
- Alázatosan érdeklõdöm, hogy miért méltóztatik jóízû villásreggelijét szabadtéri elõadás keretében elfogyasztani?
Gorcsev Iván felnézett.
Úgy látszik, bizonytalan valamiben.
- Mondja, kérem, ez a város a francia köztársasághoz tartozik?
- Igen.
- Akkor rendben van - mondja, és beleharap a csirkébe.
- Mert valahol azt hallottam, hogy itt bizonyos emberi jogokat hirdettek ki egy forradalom alkalmából.
És lenyelt egy fél csirkecombot.
A rendõr megvakarta a fejét.
Eszébe jutott, hogy két év elõtt egy svéd parafa-nagyiparos cowboynak öltözve cukorkát árult a Promenade des Anglaise-en.
A rendõrt, aki az õrszobán kissé markáns szemrehányásokkal illette a nagyiparost, késõbb a halászkikötõ világítótornyához vezényelték posztolni.
Azóta nem is szolgált belterületen.
- Nem lenne kellemesebb odabenn?
- Kidobtak.
Az autók mindenfelé dudáltak, mert közben majdnem ezer fõre szaporodott a kíváncsiskodók száma.
De a csomaghordó átverekedte magát rajtuk.
Egy gomba alakú, sárga kerti ernyõvel tért vissza, amit igen ügyesen lerögzített a pad mellé.
- Ez nagyon nehéz volt - mondta lihegve.
- Köszönöm, Vanek úr - felelte az abnormális idegen, és hanyag mozdulattal átnyújtott egy újabb ezerfrankost.
- Higgye el, megérdemlem.
Ilyen hõségben cipelni - siránkozott a csomaghordó egyén, és mert hevesen tûzött a nap, kinyitotta az esernyõjét, amitõl a látvány komikusból ijesztõvé vált.
- Marvieux vagyok... A szálló titkára - susogta mellettük egy bátortalan hang...
- Nem jelentették be nekem - szólt hanyagul Gorcsev és feltette monokliját, amely voltaképpen csak keret volt.
- Különben is reggelizem...
A titkár Vanek úrhoz fordult, aki éppen kiköpött egy fogpiszkálót.
- Kérem, jelentsen be.
- Hogy hívják magát és milyen ügyben akar bejutni a padhoz? - kérdezte Vanek úr egy túlságosan igénybe vett titkár rövid módján.
Gorcsev közben evett, és másfelé nézett.
- Mondja, hogy Marvieux vagyok, a titkár.
- Téved.
A titkár én vagyok.
No, mindegy, nincs kihallgatáshoz öltözve, de megkísérlem, bár a vezérigazgató fõúr sokat ad az etikettre.
Odament Gorcsevhez és megfogta a vállát.
- Ide hallgasson. Valami Marvieux nevû van itt.
- Hadd jöjjön.
Körülbelül ezer fõre szaporodott közben a nézõk száma, és a rendõr sorba állította õket, hogy az autók azért közlekedhessenek.
- Mit óhajt, kedves Marvieux?
- Bocsánatot kérek a szálló nevében és tisztelettel felajánlom, hogy kegyeskedjék a vendégek között helyet foglalni...
- Nem bánom - és felállt.
- Vanek úr, maga velünk jön.
- Jó - mondta legyintve, mintha súlyos áldozatot hozna, és elindult ruházatának sokféle színében, esernyõjét magasra tartva, mint egy rosszkedvû néger uralkodónõ.
A titkár kissé meghökkent ettõl.
- Vanek úr a magántitkárom és az unokaöcsém... - szólt Gorcsev -, talán kifogása van ellene?
- Ó, dehogy, dehogy...
És bevonultak a teraszra.
Gorcsev a piros ruhás hölgyre mosolygott és üdvözölte, de az elfordult.
Leültek a legnagyobb asztalhoz, és jött a pincér.
- Mi lelte a szemét? - kérdezte Vanek úr, és Gorcsev is részvéttel fordult feléje, de azután büszkén rendelt:
- Nekem sört hozzanak!
Maga mit iszik, Vanek úr?
- Inkább ennék valamit ezen a héten, ha már ötezer frankom van.
Gorcsev helyeslõen bólintott, és Vanek úr hosszasan rendelt.
Rövidesen behozták a barna sört, ivott, és kezdõdött az ételek felvonulása, ijesztõen hosszú sorban.
Vanek, a rögtönzött titkár és valóságos belsõ titkos unokaöcs, elõször családias érzelmû polgárok módján nyakába kötötte az asztalkendõt, hogy tarkója mentén mint hegyes pótfül messze kimeredtek a fehér csücskök, azután szemlét tartott a felvonuló ételek felett, mint egy hadvezér.
- Ön milyen ügyben tartózkodik Nizzában? - kérdezte Gorcsev.
- Nem tudom.
- Úgy látszik, egy dologban járunk.
Bevallom, ön tetszik nekem, mert szegénysége dacára megõrzi polgári méltóságát.
- Uram - szólt Vanek úr és búsan körülnézett a nizzai hotelterasz fõúri vendégein.
- Ön bizonyára nem érti, hogy süllyedhettem én ide.
- Pedig, sajnos, ennél elõkelõbb hotelbe nem vihetem...
Vanek úr nem szólt többet.
Megevett néhány sültlibát, egy-két tortát, azután elveszítette eszméletét.
- Személyzet! - kiáltotta Gorcsev.
Felvonultak a pincérek. Élen a titkár.
- Parancsol?
- Van ebben a szállóban úgynevezett fejedelmi lakosztály?
- Természetesen.
Tizenkét szobás appartement.
- Vanek urat helyezzék el nyomban mind a tizenkét szobában.
Ha felépül, jöjjön utánam.
- Hol találja Önt?
- Nem tudom.
És távozott.
- Látja - mondta a titkár a sérült szemû pincért oktatva. - Az ilyen vendégekre lehet világfürdõhelyet bazírozni, amíg a nagybácsi közbe nem lép.
A legjobb fürdõvendégeket a nagybácsik juttatják bolondházba.
Egyenesen a Boulevard Victoire-ra sietett, jókedvûen fütyörészve.
A sarkon összeverekedett néhány sofõrrel, azután a borbélyhoz ment, ahol aludt egyet, amíg fésülték és borotválták, de elõbb átküldött néhány doboz bonbont a szemközti bisztró pincérnõjének.
Bolond ember volt ez, veszett csikó, a vak is láthatta.
Azután felkereste a Lafayette áruházat, hogy legsürgõsebb bevásárlásait elintézze.
Elsõsorban sok mikiegeret vett, néhány teniszlabdát, több tucat töltõtollat és négy tábla csokoládét.
Azután felöltözött tetõtõl talpig.
Szmoking, kemény ing, ragyogó mellgomb, selyemzsebkendõ, fehér krizantém van a gomblyukban, ahogy öreg hírlapírók és operaházi bennfentesek járnak.
Ezután még vesz egy üveg parfõmöt, a fejére szalmakalap kerül, és olyan kesztyût húz fel, amely sárgalázban elhunyt kínai kulik arcszínére emlékeztet.
Most már csak egy bambuszbot a hóna alá, szemébe az a remek, rettenetes, fekete keretes monokli, és végül felcsapja hetykén, kissé rézsút a szalmakalapot, azután öntelten néz a tükörbe.
Az áruház teljes személyzete, valamint a vásárlóközönség egy része gyönyörködve körülállja, és amikor az ifjú elkap szájával egy feldobott cigarettát, lelkesen tapsolnak.
Ezek után Gorcsev hálás mosollyal töltõtollakat és teniszlabdákat osztogat nagyérdemû közönségének, majd távozik.
Öt perc múlva visszajön, és kedvesen odaszól az egyik altisztnek:
- Minden pénzem a másik ruhámban maradt, amit levetettem az imént.
- Igenis, azonnal!
A visszatérõ szolga falfehéren, remegõ térdekkel, hatalmas ezerfrankos kötegeket hoz.
- Tudtam, hogy megvan.
Jó pénz nem vész el! - kiáltja Gorcsev, és egy ezrest ad a szolgának.
A többit begyûri különbözõ zsebeibe.
Az utolsó gumiszalagos ezerfrankos hengert, miután nem fér máshová, a kalapja alá teszi, és most már végleg távozik.
Az áruház elõtt felugrik egy arra haladó taxi deszkájára.
- Nem kell fékezni.
Gyerünk valamelyik bankhoz!
Kinyitja az ajtót, és beül a vezetõ mellé.
Az autó továbbhalad.
Elõhúz néhány gyûrött ezrest és átadja a sofõrnek.
- Váltsa be, öregem, százasokra.
Ez itt körülbelül nyolcezer frank. Az is lehet, hogy több, lehet, hogy kevesebb...
A sofõr ettõl kissé cikcakkban vezet, és végül különös fuvarjával fékez egy bank elõtt.
Ha Gorcsevnek nem jut eszébe pénzt beváltani, vagy máshová viteti magát, akkor minden másként történik.
De Gorcsev ide autózott a bankhoz és ezzel már beszállt a sors rendkívüli expresszvonatába, hogy rakétasebességgel induljon különös, félelmes és valószínûtlen kalandok felé.
- Én itt megvárom a kocsiban.
Siessen - mondta a taxisnak.
Az idegen ottmaradt a sofõrülésen.
A sofõr bement a pénzintézetbe.
A pénztár elõtt megolvasta a bankjegyeket.
- Huszonnyolcezer frank!
Részeg a fuvar vagy õrült?
Nem lehet tudni.
Esetleg mindkettõ.
Amikor ismét kiér a bank elé, meglepetten látja, hogy az ismeretlen eltûnt a kocsijával.
Tanácstalanul áll, kezében a halom pénzzel.
Annyi történt mindössze, hogy Gorcsev megpillantotta a sportkocsi kormánya mellett azt a piros ruhás hölgyet, aki a szálló teraszán rámosolygott.
Most is mosolyog, amíg elsuhan a közelben, a kikötõ irányába, és egy könnyû porfellegen túl eltûnik.
Hahó!
Gorcsev vad harci kiáltást hallatva, beletapos a gázpedálba és eszeveszett tempóban iramodik a sportkocsi után...
II. FEJEZET
1
A Monte-Carló felé vezetõ országúton a sors különös kegye óvta ezen a napon a jármûveket egy veszettnek látszó taxitól.
Gorcsev Iván vezette ezt a taxit, óránként ötvenezer kilométernek megfelelõ halálveszéllyel.
Bizonyos emberek azonban már azzal a sorssal születnek, hogy mindenféle veszélybõl ép bõrrel meneküljenek.
És ezek közé tartozott regényünk könnyelmû, meggondolatlan hõse is.
Közben a leány megfordul, és észreveszi az ámokfutó taxit, amint zöttyenve, rázódva, billenve, farolva, félõrült sebességgel követi.
Nyomban rákapcsol, és a fekete sportkocsi egy ugrással nekirohan az útnak.
A kompresszor elefántszerû búgással felbõg, a kocsi hajmeresztõ szögben megdõl a forduló peremén, és mint egy mesebeli óriás csipkekendõje, szürkén tóduló, hatalmas benzinfelleg lengedez csúfondárosan a taxi felé, ott ahol az imént még a piros ruhás leány autója látszott...
Így értek Monacóba.
A város utcáin élénk feltûnést keltett a szmokingos taxisofõr, keretes monoklijával és hetyke szalmakalapjával.
De Monaco forgalmi rendõrei is jól tudják, hogy világfürdõhelyek forgalmát ritkán bazírozzák épelméjû turisták látogatására, tehát hagyták a taxit bomolni.
Pedig Gorcsev Ivánnál merészebben és rosszabbul kevesen vezettek még autót ezen a világon.
És mégis elkerüli a katasztrófa.
Ne értsék félre: nem õ kerüli el a katasztrófát.
Nem, kérem, õ belehajt mindenáron!
A katasztrófa kerüli el õt. Ez a helyzet.
Most például átrohan a vörös jelzésû forgalmi lámpa alatt!
Fékek csikorognak mellette.
Sofõrök káromkodnak.
Egy cseléd az ablakpárkányon sikolt, és eltakarja szemeit a törlõronggyal...
És a taxi rohan tovább!
Hahó!
Ez az ember a szerencse fia...
Már azon a szerpentinúton robognak, amely a monte-carlói kaszinóhoz vezet, és a fiú nevetve integet a szalmakalappal.
A vörös ruhás hölgy kocsija lestoppol a Hôtel de Paris elõtt.
A taxi egy ötletszerû fordulat után a tér közepét díszítõ, gyönyörû angolkerten keresztül, némi számítási hibával, de hozzávetõlegesen pontos fékezéssel megáll.
...Csak épp a hûtõ egy része siet be a szálló kapuja alá, de ez igazán elõfordulhat bárkivel.
Az õrült nyugodtan kiszáll, és átad a rémült portásnak egy ezerfrankost.
Kisebb címletet, úgy látszik, nem használ.
A portás hajlong és nyomban intézkedik, hogy letolassák a taxit a járda mellé.
Gorcsev diadalmas mosollyal a riadtan álló leányhoz siet.
De most az egyszer nem kerüli el a karambolt.
Valahonnan elõkerül egy széles vállú, szigorú arcú, kitûnõen öltözött, szürke óriás.
Meglátja Gorcsevet, és végigméri fagyos pillantással.
- Ismeri ezt az urat, Anette? - kérdi a leányt.
- Nem!
És éppen e tarthatatlan állapoton akartam változtatni - feleli vidáman a Nobel-díjas matróz.
- Ez tolakodás.
- Uram, ön, úgy látszik, nem ért az úri divathoz.
Az ilyen kétsoros, gyönyörû zakóhoz ma már senki sem visel rossz modort.
- Hajlandó ezért a sértésért elégtételt adni?
- Természetesen - biztatja derûsen Gorcsev -, azonban hosszas eljárásra nincs idõm.
Ha komolyan ragaszkodik harcias ötletéhez, megverekedhetünk, de csak expressz ajánlva.
- Kérem! Báró Lingeström vagyok.
A másik kissé habozott.
- Részemrõl Cservonec herceg - feleli ezután -, gárdafõhadnagy, cári emigráns és más efféle...
Hol legyen az ütközet, bátyuska?
A leány dermedten állt.
- A monacói tisztikaszinóban, azt hiszem, ismeretlenül is rendelkezésünkre állnak az urak.
Ott várom önt - mondta Lingeström, és beszállt egy várakozó taxiba.
A legnagyobb megrökönyödésére Cservonec herceg ül a sofõr helyére, és lecsapja a kilométeróra zászlaját.
- A taxi a sajátom, kedves Párbajovics bárócska - szól hátra, aztán begyújtja a motort, és a taxi elzúg félbolond vezetõjével, valamint a megdöbbent Lingeströmmel.
2
Anette Laboux szomorúan állt a szálló elõtt.
A nevetõ arcú ugyan tagadhatatlanul szemtelen kissé, de kedves arcú és tréfás ember.
Lingeström, ez a kolosszus, aki csak a sportnak él, és bizonyára vívóbajnok is, összeszabdalja a szeles, kelekótya, de aranyos õrültet?
Végre is, milyen jogon verekszik érte ez a Lingeström? - kérdezte önmagát utólagos felháborodással.
Nem a võlegénye!
Nem is szereti a bárót.
Egyáltalában kicsoda a báró?
Fél éve, hogy váratlanul megjelent a házuknál, és sokat tárgyalt az apjával, de mindig csak négyszemközt.
Azóta nagy igyekvést fejt ki, hogy a lány rokonszenvesnek találja.
Igyekvése idáig nem járt eredménnyel.
Leült a szálló elõtti uzsonnázóasztalok egyikéhez.
Itt nagy búsan egy málnaszörpöt szivogatott...
Jó másfél óra múltán, szötyökölõ zúgással egy autó érkezett.
Taxi volt az illetõ jármû, és kormányánál az õrült idegen ült szalmakalapban.
Monoklival!
Az autó most elég ügyesen állt meg, a járda mellett.
Csak épp hogy érinti némi csörgéssel az egyik vesztegelõ jármû lökhárítóját.
De olyan csekélységekkel, mint egy elgörbült lökhárító, az idegen nem törõdik.
Summa summárum, egész jó manõverrel stoppolt.
Egyenesen a leányhoz siet, és leül.
- Remélem, nem unatkozott?
- Maga... - hebegi Anette... - báró Lingeströmmel együtt ment el.
Mi van a báróval?
A fiatalember lesütötte a szemét, és elfogódottan forgatta szalmakalapját.
- Feleljen!
- Levágtam neki az egyik fülét - ismerte be szemérmesen.
- Baj?
3
- Lingeström megsebesült??!
- Na... egy kis emléket kapott, de végre is az ilyen füldolog... különösen, ha visszavarrják...
- Szóval... a füle sérült meg?
- És... a fején...
- A fején is?
Gorcsev bûnbánóan bólintott.
- Nem nagy vágás, az egész tizenkét centiméter, ha sokat mondok... csak kissé mélyen ült.
Nem tehetek róla.
Amikor az arcát és a mellét megvágtam, az orvos azt ajánlotta, hogy szüntessük be a párbajt.
De ez a Ligenström szorgalmas ember, és mindenáron tovább vívott, pedig már hosszában is keresztben teleragasztották tapasszal, és olyan volt, mint egy dühös hirdetõoszlop.
- Magát be kellene csukni a bolondházba!
Nem szégyelli herceg létére, amit tett?
- Ki mondta, hogy én herceg vagyok?
- Maga.
- Szó sincs róla!
Nevem Gorcsev és nem vagyok herceg.
- Akkor miért mondta?!
Ön szokott hazudni?
- Igen ritkán és olyankor is csak életbevágóan fontos ügyekben...
- Miért mondta, hogy herceg?
- Szégyellem, hogy nem vagyok az.
Egy orosz emigráns, aki nem herceg, az manapság bújjon el a föld színérõl.
- Megint ostobaságokat fecseg.
- Ezt ön nem érti!... Szörnyû tragédia: Gorcsev vagyok, orosz és sem herceg, sem gárdatiszt - sóhajtott.
- Európában minden orosz gyanús, ha nem herceg.
Szüleim a világháború elõtt költöztek Párizsba.
Én már ott születtem.
Atyám, a könnyelmû atya, ifjúkorában nem keresett kapcsolatokat a gárdával, egyszerûen nyomorgott és kivándorolt.
Ezt olyan siralmas arccal mondta, hogy Anette ismét nevetett.
- Ezen kacag?
Tudja, milyen keserves sors, ha az ember nem herceg, és semmi köze nincs a gárdához?
- Úgy mondta, mint aki nyomban sírva fakad.
- Egy orosz háztulajdonos, cím és rang nélkül, kevesebb Párizsban a halaskofánál, mert csarnoki körben ismernek egy Nazosztyin grófot, aki balalajkázik.
Mit szóljanak hozzám, akinek az atyja háztulajdonos volt, de semmi köze a testõrséghez, és még csak Raszputyint sem ölte meg?
Kérem, hogy ezt ne terjessze, mert nagyon restellem...
- Maga profán ember!
Mindenbõl tréfát csinál - felelte Anette, de nevetett.
- Igen?
Hát akkor tudja meg, hogy oroszul sem tudok!
Érti ezt a tragédiát?
Szüleim mindig franciául beszéltek, hogy begyakorolják a nyelvet.
Az elsõ szerelmem örökre elhagyott, amikor egy varietében megkért, hogy fordítsam le a kozák népdalénekes Volga-dalát, és miután lefordítottam, kiderült, hogy az illetõ görög filmszínész, aki a Víg özvegy címû operettbõl énekelt betétszámokat...
Ne kacagjon a tragédián, amely bosszúért kiált az égre az amerikai filmgyártás és a francia filmirodalom mételye ellen.
Oroszul annyit tudok, hogy atyuska, bátyuska és öcsüke.
Esetleg nénuska.
Ez minden.
Késõbb a leány, maga sem tudta, hogyan, de együtt sétált a fiatalemberrel azon a keskeny, lejtõs ösvényen, amely a kaszinótól a pályaudvarhoz vezet, és egy kedves kis bodega is meglapul a fák között.
Ebbe a bodegába betértek.
- Uram - mondta Anette -, ha az apám megtudja, hogy botrányt okozott a személyem körül, akkor majd felelõsségre vonja.
- Ez esetben nyomban megkérném a kezét!...
Nem is rossz ötlet.
Akar a feleségem lenni?!
Anette ijedten nézte a fiút.
Sajnos nagyon tetszett neki Gorcsev.
De hát bolond ez, hiába!
- Azt gondolta most, hogy bolond vagyok?
Téved!
Lehet, hogy komolyságom tán némi kívánnivalót hagy maga után, de bolond nem vagyok.
Nyugodtan "igent" mondhat!
- De én nem is ismerem magát!
- Épp azért!
- Mondja kérem...
Ne vegye kíváncsiskodásnak a kérdést: mit csinált ön eddig?
- Sok mindent.
Párizsban születtem, és könnyelmû atyám, akirõl már említettem, hogy elmulasztott ifjúkorában kapcsolatokat teremteni a gárdával, vagy legalább megölni Raszputint, e felületesség miatt kénytelen volt kiskereskedést folytatni Párizsban.
- Miféle kiskereskedést?
- Olyan kiskereskedést, hogy gyalog vihette a nyakába akasztva.
Édességeket árult az utcán. Én is hamar kenyérkeresõ lettem.
Tizenhatéves koromban már segédoktatónak alkalmaztak egy sportiskolában.
- Innen a vívási tudomány?
- Igen.
De én mindenhez értek.
Voltam zongorista, matróz, tenisztréner, remekül vezetek autót, és kitûnõen tõzsdézek...
Úgy érezte, hogy hívebb képet ad önmagáról, ha közben felteszi a monoklit.
Rossznéven vette, hogy a leány ezért kineveti.
...Azután este lett.
Sok mindent beszéltek még, és kint sétáltak a nagy teraszon, a kaszinó mögött.
Azt hiszem, közben meg is csókolták egymást, de ez nem bizonyos.
Annyi mindenesetre kétségtelen, hogy nagy szerelem lett az ügybõl.
Ilyesmi elõfordul két fiatal lény között.
Még tengerparton is.
4
Miután Gorcsev elbúcsúzott a leánytól, a játékkaszinóba sietett.
Elhatározta, hogy végez az intézménnyel: felrobbantja a bankot.
Érthetetlen oknál fogva õ sem a robbantás sokszor bevált módját választotta: egy ekrazit- vagy dinamitbomba útján, hanem a rulett nevû szerencsejátéknál próbálkozott, a bank képletes értelemben vett felrobbantásával.
Egy órán belül kétszázezer frankot nyert.
Újabb egy órán belül úgy állt ott a kaszinóban, ahogy a Rangoon teherhajón elhagyta az állását: egyetlen fillér nélkül.
Halkan fütyörészett.
Most mi lesz?
Sajnos Anette-et csakugyan szereti.
Hogy vegye el a lányt egy fillér nélkül?
Lakberendezés és megfelelõ életmód helyett nem ajánlhatja fel a romantika sokszor bevált, pótló hatását...
Kisétált a teraszra, ahol, ki tudja, miért, híres zeneszerzõk és klasszikusok mellszobrait helyezték el, mintha ezeknek valami közük lenne a szerencsejátékhoz.
Váratlanul egy kísértetiesen ismerõs embert pillantott meg.
Régi, bõ frakkban közeledett a kísérteties illetõ, fehér csokornyakkendõt viselt, és a nadrágja alázatos megrogyással borult a cipõjére, ahogy általában egy túl hosszú nadrág teszi az ilyesmit.
A frakk-kabát egészen bõ volt, két szárnya hátul a kísértet sarkát verdeste.
A film õskorában a vásznon szereplõ diplomaták hordtak ilyen estélyi öltözéket.
Uram atyám!
Ez Vanek!
- Halló! Mi van magával!
- Jó napot! - mondta a titkár bosszúsan.
- Szép kis dolog.
Szerencsét próbáltam.
- És?
- Elúszott minden.
Adjon kérem ezer frankot.
- Nincs egy vasam sem, öregem.
- Vanek vagyok.
- Akkor hát: leégtünk, Vanek úr.
- De hiszen, ön milliomos.
- Ugyan!
Majd épp egy milliomos hagyja, hogy ön jóllakjék.
Felmentem a szolgálat alól.
- Hogy képzeli?
A havi fizetésemet megkaptam.
- De egy koldus nem tarthat titkárt.
- Ha megfizeti?
Kimentek a térre, a kaszinó elé. Vanek úr heves szemrehányásokkal illeti Gorcsevet.
- Ön könnyelmû ember!
- De Vanek úr!
- Csend!
Nem volt joga hozzá, hogy eljátssza a jövõ havi fizetésemet.
A saját jövõjével könnyelmûsködhet uram, más emberével nem!
- Igaza van.
Most azt mondja meg, hogy honnan vette ezt a frakkot?
- Ha éppen tudni akarja, egy csónakmestertõl kölcsönöztem.
Tizennyolc év elõtt ebben esküdött és azóta is nagyon kíméli...
- Nem látszik a ruhán...
Odaértek az Hôtel de Paris-hoz, ahol Gorcsev a taxit hagyta.
Legnagyobb meglepetésére az autó kormányánál ott ült a sofõr, aki bement egy percre a bankba, hogy pénzt váltson.
Most megbékélten, édesdeden szunnyadt a megkerült jármû kormánya mellett.
Valami csodálatos telepátia révén felébredt, amikor Gorcsev a közelébe ért és nagyot kiáltott:
- Uram!
- Mit üvölt?
- Ön a teljes napi bérösszeggel adósom!
És ezenfelül tartozik nekem egy sárhányóval.
- Minek kellett magának egy sárhányó? - kérdezte Vanek szemrehányóan.
- A sárhányót nem vettem magamhoz.
Behorpadt.
- Ez összesen négyszáz frank - folytatta a sofõr.
- Itt van a huszonhétezer-hatszáz, és a jövõre nézve, kikérem magamnak, hogy önhatalmúlag igénybe vegye a taximat.
És dühösen átadott egy csomó ezres meg százas bankjegyet Gorcsevnek.
Ez volt az összeg, amit a bankban beváltott délelõtt.
Hallottak ilyet?
Úgy álltak ott, mintha fõbe sújtották volna õket.
Vanek úr csuklani kezdett.
Közben a goromba sofõr már begyújtott.
- Itt van ezer frank - mondta végül Gorcsev - Ez a jutalma.
- Köszönöm - felelte a sofõr, és elautózott.
Vanek úr felháborodva fordult a fiatalemberhez:
- Még most is dobálódzik az ezresekkel?
Szégyellje magát!
Okulhatott volna a történtekbõl!
És csúnyán szidta Gorcsevet...
- De Vanek úr, egy tisztességes megtalálónak csak jár ennyi jutalom?
- A jövõben tartózkodjék az ilyen adományoktól, még indokolt esetben is, amíg megfelelõ tartalékkal nem rendelkezik.
- Rendben van.
Pedig szerettem volna, ha megengedi, hogy két hónapi fizetését kiadjam, mert biztosítani akartam értékes szolgálatait; de ha azt hiszi, hogy ne dobálóddzak a pénzzel...
- Mi?
- Vanek úr idegesen forgatta a fejét, azután engedékenyen legyintett.
- Na jó. Hát ezt kivételesen nem bánom.
- Köszönöm - felelte hálásan Gorcsev, és átadott nyolcezer frankot.
- Kérem... - mondta morózusan és zsebrevágta a pénzt.
- Remélem, ezután nem lesz oka megbánni, hogy alkalmazott.
Most pedig menjünk vacsorázni...
- Már kiheverte a déli menüt?
- Ugyan kérem. Semmi bajom sem volt! - mondta fölényesen, és fehér mellényét lehúzta a torka tájékáról.
Az alattomos, kemény ingmell, úgy látszik, csak erre várt, mert nyomban felszökkent és az arcára tapadt, mintha Vanek úr feje egy doboz volna, amelyre visszahelyezték a fedelet.
A frakk és tartozékai idõnként úgy viselkedtek, mint fékezhetetlen bestiák, ha megrohanják a szelídítõjüket.
Rövid, de izgalmas közelharc után azonban Vanek úr rendezte megdühödött ruhadarabjait, kivéve egy rosszindulatú, vérszomjas mellgombot, amely szívósan marcangolta, mivel, úgy látszik, feltette magában, hogy éjfélre eljut a mellcsonttól a lapockáig, ahol majd kiesik szépen a titkár hátából.
Gorcsev egyre jobban örült annak, hogy beszerezte Vanek urat.
Nagy élvezettel nézte, ahogy ott állt, szomorú frakkjában, mint egy óbudai nyári vendéglõ tulajdonosa, akinél estére asztalt rendelt a walesi herceg és kísérete.
Kézelõi nagyobb kaliberûek voltak a kelleténél, ezért a kabátujjakat kályhacsõszerûen gömbölyû állapotba rögzítették, és csokornyakkendõje lassú vándorútján elérte a fültõ tájékát, ahol jelenleg megpihent.
Az elszáradt lakkcipõk orra félkörben felkunkorodott, deres, ritkult, de hosszú haja zilált volt a sok izgalomtól.
Tömpe, széles orra, furcsa bajusza, csíptetõje és sanyarú arca tökéletes összhangban alkalmazkodott a ruházatához.
Azért, úgy látszott, örül az ünnepi külsõnek, mert megelégedett pillantással nézett végig önmagán:
- Mondaná még valaki, hogy ma reggel még teherhordó voltam?
- Aki így látja, az megesküszik rá, hogy ön egy kikapós panoptikumõr, aki éjszaka Bismarck viaszmásának frakkjában szórakozik, és hajnalban ismét felöltözteti a nagy államférfit.
- A frakk jó - intette le a titkár röviden és határozottan.
- Ön nem mérvadó az úridivatot illetõen.
Menjünk vacsorázni.
- Foglaljon le egy asztalt. Azonnal jövök.
Az étteremben is megkülönböztetett figyelemben részesítették a panoptikumi frakkot, különösen, amikor Vanek úr a szemüvegét is elõhúzta a felsõ zsebébõl, hogy az étlapot kellõ elmélyüléssel tanulmányozza. Alapos ember volt.
Elõételtõl a tésztáig, bortól az ásványvízig mindent megbeszélt.
- És elõzõleg hozzon egy pohár vízben két teljes kifacsart citromot, mert savhiányban szenvedek.
- Rendben van.
- Nincs rendben, de itt nem tudtam gyógykezeltetni magamat.
Mielõtt a vacsorát tálalták, visszatért Gorcsev.
- Nyomban másképp érzem magamat, ha százezer frankom van - mondta.
- Az ilyesmi fokozza a jó közérzetet.
- Honnan vett annyi pénzt?
- Gondoltam, amíg ön rendel, bemegyek rulettezni és feldobom a vagyonomat a rouge-ra.
Véletlenül nyertem.
Az ilyesmit jó jelnek tartom, úgyhogy rajta hagytam az egészet.
- Könnyelmû ember!
Hát hiába prédikálok önnek?!
- Belátom, hogy helytelenül cselekedtem és nem teszem többé.
De azért jelenleg örülök a pénznek, mert most már biztosítani tudom az ön szolgálatait, kis híján októberig.
- Még ez sem menti könnyelmûségét.
Közben megkezdték az ételek felszolgálását, és Vanek úr hosszú idõre elnémult.
Gorcsev néhány üveg sört ivott.
Szokott jó hangulata, a nyereség dacára, mintha cserbenhagyta volna.
Nagyon tetszett neki Anette Laboux kedves, gyerekes mosolyú arca, a hosszú, szépen ívelt szemöldökkel.
Szerelmes volt.
Éspedig alaposan.
Vanek úr viszont evett.
Ha ugyan evésnek lehet nevezni, amikor valaki a fogai teljes mellõzésével egészben nyeli le a táplálékot.
Most éppen nekilát egy teljes pulykának, elszánt sóhajjal, mint ahogy egykor Dávid vethette magát újra a küzdelembe, egyetlen szamár-állkapoccsal, a megmaradt filiszteusok ellen.
A titkár ugyan saját állkapcsára volt utalva e tusában, de azért keményen állta a sarat.
- Mi a teendõ, Vanek úr, ha ön nyomban elájul? - kérdezte Gorcsev óvatosan.
A titkár elõbb lenyelte szájából a fél pulykát, azután röviden közölte a legsürgõsebb tennivalókat:
- Inget, gallért kigombolni, néhány percig szabad levegõn fektetni, esetleg mesterséges légzés, és tizenhat csepp koffein vagy kámfor.
Gorcsev feljegyezte a használati utasítást és tovább ivott.
Amikor Vanek úr az asztal alá esett, csak odanyújtotta a cédulát a pincérnek:
- Ezt végigcsinálni, azután Nizzába vele, Méditerranée-szálló.
Fizetett és ment.
III. FEJEZET
1
Hová?...
Megkeresi Anette-et!
Autót bérelt, és elindult vissza Nizzába.
Maga sem tudta, hogy mit akar, miért szaladgál voltaképpen.
Jóval elmúlt éjfél, amikor végre meglátta... Messzirõl.
Az egyik szálló éttermébõl magas, õsz, sovány ember jött ki, napbarnított arccal, és mellette Anette!
Harmadiknak egy tábornok jött velük.
Hatalmas, kéken lakkozott Alfa Romeóba szálltak.
A kocsit egy néger sofõr vezette.
Még sohasem látott ilyen gyönyörû túrakocsit, mint amilyen ez az Alfa Romeo volt.
Nem tartozott a szériagyártmányok közé.
Különleges modellje lehetett a gyárnak, a legfényûzõbb nagyurak számára.
A hatalmas túraautó, rendkívüli méretei dacára, szinte kecsesen szép volt.
A különös fényû, kéken zománcozott karosszéria méltóságteljesen kiszélesedõ öblével, makulátlanul sima csillogásával, hatalmas motorházával úgy hatott, mintha az autók királyának gõgjét is belevitte volna a tervezõ ebbe a korszerû gépszörnyetegbe.
A mesteri rugózás és a tökéletes technikával beépített motor összhangjával szinte nesztelenül, könnyedén elsiklott a dölyfös autó.
Ez az indulás arra a határozott, de mégis puha járásra emlékeztetett, amellyel nagyon finom, visszavonultan élõ mágnások ódon kastélytermük súlyos szõnyegein lépegetnek magányos éjszakákon.
Megérezte-e Gorcsev ösztönösen, hogy ez az autó, amely annyi ember, sõt egy kis ország életében végzetesen jelentõs szerepet játszik, az õ jövõjét is irányítani fogja, ijesztõen és kérlelhetetlenül, mintha maga a Gonosz ülne a kormánya mellett?
Lehetséges.
Mert kissé hökkenten nézett a távozó, csodás Alfa-Romeóra.
- Ki volt ez a két úr, a hölggyel? - kérdezte a portást, miután az Alfa-Romeo nyomában a szálló elé gördült, és egy csomó pénzt nyomott a Mikulásszakállú, formaruhás Kerberosz kezébe.
- Az õsz, sovány férfi Gustave Laboux meghatalmazott miniszter, a hölgy a leánya, és a tábornok neve Auguste de Bertin.
Gorcsev ismét bankjegyet keresgélt.
- Boulevard Victor Hugo 72. - mondta a Mikulás szakállú kapuõr, és átvette a pénzt.
A fiatalember ámultan nézett rá.
- Hallja! Maga igazán nem buta ember.
- Az én mesterségem három fõ kelléke az ész, a pszichológia és a jól ápolt szakáll.
De kell még ezenfelül...
...Hogy az elmondottakon felül még mi kell a portás hivatásához, ezt Gorcsev sohasem tudta meg.
Bár az is lehet, hogy érdekelte volna.
De jobban érdekelte Anette, tehát egyszerûen elrobogott, hogy életveszélyesen dilettáns módján a Bd. Victor Hugo felé siessen.
Pedig talán helyesebben cselekszik, ha tovább társalog az õsz portással, és nincs kizárva, hogy ezt tette volna, amennyiben elõre látja azt, ami ezen az éjszakán történni fog.
De hol élt már ezen a földön olyan huszonegy éves aranyifjú, aki bármit is elõre meglátott a jövõjébõl, szerelmes állapotban?
Ha a fiatalemberek képesek volnának ilyen elõrelátásra, mi lenne a társadalomból?
Milyen horribilis számóceánná gyûlne hirtelen a felbontott eljegyzéseknek, benyújtott válópereknek a száma?
Szerencsére, a természet bölcs elrendezése folytán, az ember korlátozott képességei alkalmatlanok a jövõbe látásra, és Gorcsev elindult autóján a végzetes útra, ama látszólag kézenfekvõ feltevés alapján, hogy jobb, ha egy szép fiatal leány után siet, mintha meghallgatja egy õsz szakállú, vén portás eszmefuttatásait.
Pedig mennyire nincs így!
2
A fiatalember ott állt a fák árnyékában, és a nyaralót nézte.
Miért leskelõdik?
Minek ácsorog itt?
Maga se tudta...
Talán félórát állt ott, igen lehangoltan, idegesen, amikor két férfi közeledett.
A sarki lámpa fényénél egy pillanatra láthatta õket, amíg a világosság vetülésében elhaladtak.
Az egyik csavargó külsejû, rossz arcú alak volt, a másik egy köpcös, kevésbé elhanyagoltan öltözött férfi.
Gorcsev közelében álltak meg, de nem sejtették, hogy a fa mögött áll valaki.
- Egyszerûen bemegyek, és beszélek Laboux-val.
- Szó sincs róla, akkor elrontod az üzletet.
- Az ördögbe is, vagy megismer, vagy kést kap a bordájába.
Nom du nom!
- Pszt!
Nyílt a kertajtó.
A tábornok, úgy látszik, csak elkísérte Anette-éket, és most hazatérõben volt.
Az út sûrû fái között nem jutott keresztül a közeli lámpák fénye.
A csavargó külsejû hirtelen a tábornok elé állt...
- Ne siessen, de Bertin!
Megismer még?
Én Portenif vagyok.
- Mit óhajt?
- Tábornok úr - szólt egy érdes hang, nyilván a köpcös -, jelöljön ki egy helyet, ahol hajlandó tárgyalni velünk.
- Nincs magukkal semmi tárgyalnivalóm, és...
Portenif sújtott valamivel.
A tábornok hátraugrott, és kardot rántott, de a köpcös megragadta a csuklóját, és Portenif újabb csapása talált.
Ekkor azonban közbevetette magát Gorcsev.
A két útonálló nem is sejtette, hogy valaki tartózkodik a közelben.
Az ellentámadás váratlan volt.
Portenifet valahonnan egy erõteljes ökölcsapás érte a száján, hogy elöntötte a vér, és kizuhant az útra, a köpcös egy alattomos rúgástól a kerítésnek repült...
- Segítség! - kiáltja egy nõi hang a villából, bizonyára Anette.
- Rendõr! - kiáltja a tábornok, a villa falához szédelegve...
- Gazember... - hörögte a köpcös, és valamivel ismét a támadó felé suhintott, de az illetõ részérõl akkora pofon elõzte meg, hogy elsötétedett elõtte minden.
Egy rendõr futó léptei kopogtak az aszfalton.
A köpcös és Portenif elsuhantak.
Egy másodpercre sem látták Gorcsevet a sötétben.
- Eszméletén van? - kérdezte egy kellemes férfihang a tábornokot.
- Igen... De vér folyik a szememre...
Egy hosszú árny tûnt fel a villa kapujában. Pisztollyal a kezében.
Laboux volt.
- Mi történt?
- Megtámadták a tábornok urat, éppen, amikor ideértem.
- De Bertin vagyok.
Köszönöm ezt a hatásos közbelépést - szólt a tábornok Gorcsevhez.
Azután a rendõrt intézte el, aki szintén odaért közben.
- Mindenesetre hazakísérem a tábornok urat...
Miután de Bertin elment, Laboux Gorcsevhez fordult:
- Ön kitûnõ ember!
Két támadó ellen segítségére sietett a tábornoknak...
- Két ember?
Nem létszám.
A sanghaji Vi-Sung téren egyszer tizenkét sofõrt inzultáltam.
- És a saját lábán távozott?
- Kénytelen voltam vele, mert fuvarképes autóvezetõ nem maradt a környéken.
Laboux jóízûen, harsányan nevetett.
- Maga egy egészen elsõrangú pofa!
Meghívnám a házamba, ha nem lenne ilyen késõ éjszaka...
Remélem, valamelyik nap lesz szerencsém...
- Bizonyára már holnap.
Ugyanis az a tervem, hogy megkérem a kedves leánya kezét.
Laboux nagy szemeket meresztett.
- Mi?...
Mit mond?...
- A délután folyamán sétálgattunk...
- Tehát ön az, aki Lingeströmöt összevagdalta? - kiáltotta az apa.
- Nézze fiatalember, ön néhány perc elõtt úgy viselkedett, hogy most nem mondhatok mást: távozzék.
- De...
- Most súlyos leckében lenne része, amiért kompromittálta a leányomat.
Sajnos, azonban nem tehetek semmit önnel, mert egy vendégemet megvédte, és ezzel lekötelezett.
Gorcsev rövid tûnõdés után szomorúan így szólt:
- Mondja uram... egy kérdésem volna: ha teszem azt, valaki szereti a leányát, és az illetõ különben jó férje lenne, megtagadná tõlük atyai áldását csak azért, mert a võlegény önt megverte valamikor?
Persze alapos verésre gondolok.
Laboux egészen eléje állt, és harsányan nevetett.
- Úgy érti, hogy maga megverne engem, de azért nem teszi?...
Hát ide hallgasson!
Maga ugyan sohasem lesz a vejem, mert léha, kétes egyén.
- Erre majd visszatérünk...
- Hogyne - hagyta rá csillogó szemmel Laboux, és különös, lázas öröm kifejezése ült az arcán.
- Azt azonban megnyugtatására közlöm, hogy amennyiben mégis vejemmé fogadnám, csak elõnyére szolgálna az említett affér!
- Ez esetben verekedjünk.
Jó? - ajánlotta az ifjú, és az õ szeme is csillogott.
- Figyelmeztetem - mondta Laboux, és megnyalta az ajkait, mint aki régen nélkülözött ínyencfalathoz jut.
- Jobb, ha eltisztul innen!
- Társalogni akar, vagy verekedni?
- Verekedni! - mondta a napbarnított, õszes úr, lelkesen.
- Helyes.
Kezdjem?
- Várjon, ne itt... Legyen szerencsém a villámban.
Parancsoljon.
Csupa mosoly és udvariasság volt a két ember.
Miután beléptek a villa kertjébe, Laboux-nak eszébe jutott valami!
- Bemegyek egy percre a házba, hogy a leányomat megnyugtassam, addig szíveskedjék helyet foglalni itt a kertben.
Igazán csodálatosan szép és jószagú rivériai éjszaka volt.
Gorcsev leült a pompás virágok között egy kõpadra, és cigarettázva álmodozott, egyrészt Anette-rõl, akibe szerelmes volt, másrészt Labouxról, akit majd megver, ha visszatér.
Nem kellett soká várakozni.
Rövidesen jött a házigazda.
Egy üveg brandyt hozott két pohárral és töltött.
- Egészségére!
Kiitták, és egymásra mosolyogtak közben, mint régi jó barátok.
- Kezdhetjük?
- Várjon - mondta Gorcsev.
Levette a kabátját, és egy fára akasztotta, azután kibontotta a nyakkendõjét és a gallérját.
- Mi az?! - türelmetlenkedett Laboux.
- Verekedni jött ide, vagy fürdeni?
- Kora hajnalban nehéz a szakadt ruhadarabokat pótolni - felelte, és Laboux kénytelen volt ezt az érvet elfogadni.
- Ne csodálja, hogy türelmetlen vagyok - mentegetõzött -, de tizenöt éve nem verekedtem - mondta réveteg meghatottsággal, mint egy idõsebb hölgy, aki feledhetetlen velencei nászútra emlékezik.
- Nem lenne jó, ha gyakorolna elõbb kissé?
Tizenöt év nagy idõ.
- Ha a cipõjét nem kívánja levetni, fogjunk hozzá! - üvöltötte az atya harciasan.
- Tessék, és...
Gorcsev nem folytathatta, mert Laboux a szavába vágott.
De a szó szoros értelmében és olyan erõvel, hogy a fiatalember egy festõi ívben belerepült a szökõkút medencéjébe.
Úgy bukott fel, álmélkodva és szédelegve, mint valami bõsz Neptunus az egyik antik tárgyú festményen.
Ez a pofon klasszikus volt a maga nemében.
Zúgó aggyal csodálkozott és megrázta néhányszor a fejét.
- No?! - ordított türelmetlenül Laboux.
- Maga állandóan fürdeni akar?
Gorcsev kimászott a vízbõl.
Ekkor kapta a második pofont, hogy visszahullott, és elmerült egy idõre mint a búvár, ha teleszívott tüdõvel az óceán fenekére ereszkedik.
Mielõtt a harmadik pofon elérhette volna, kiugrott a medencébõl.
A hold elõbukkant, és megvilágította a két férfit.
Gorcsev vigyorgott.
- Gratulálok.
Egész jól üt.
De hát ez még nem az igazi.
- És mit szól például ehhez?
...Laboux csodálatosan gyors ütéseinek egyike elindult, de nem ért célt.
Gorcsev elkapta a csuklóját és könnyedén megcsavarta, úgyhogy szívélyes házigazdája egy keringõszerû forgást végzett a válltengelye körül, majd egy balegyenes telitalálattól belezuhant a szökõkútba.
Innen Gorcsev kiemelte, de csak azért, hogy kétszer pofon üsse, és miután ezzel megvolt, ismét visszanyomta az atyát.
E mûveletet többször megismételte, fehérnemût paskoló falusi nõk módján, átlag két pofon után egy visszanyomással, addig, amíg a lebuktatott Laboux helyett valami bravúros módon egy hosszú láb emelkedett ki talppal a vízbõl, és a meglepett Gorcsev arcát precíz rúgás érte, hogy feldöntött egy fonott garnitúrát.
Rövid kézitusa után birkózva gurultak a földön, néhány kerti bútor romjai között.
André, a lakáj, aki oldalszakállával és modorával úgy hatott, mint egy hírneves színmûvész kabinetalakítása, felébredt a zajra, és elhatározta, hogy lesiet a kertbe.
Gyorsan felöltözött, mert semmiféle esemény nem kényszeríthette arra, hogy hiányos öltözékben mutatkozzék a szobáján kívül.
Odalent, az éjszakai kertben teljes sötétségben tombolt a harc.
A hold egy nagy felleg mögé bújt idõközben.
Mind a két küzdõ megállapította, hogy a másikban emberére akadt.
Egymás torkát fogva gurultak, és a széttöredezõ La France rózsák mintha közeli végét sejtenék a verekedõknek, behintették õket szirmaikkal.
Gorcsev egy kézzel a torkát fogta Laboux-nak, a másikkal két ökölcsapást irányított részint az orr és száj közé, az áll irányába, részint a bal szemre.
A harmadik ütés fültõre került volna, de Laboux most felrántotta a térdét, és ettõl Gorcsev elrepült, egy kis mûtó dús lótuszai közé, nyakig a hínárba...
De máris kint volt a medencébõl, és a pázsiton feléje sietõ árnyat pontosan gyomorba rúgta, majd amikor ez felkiáltva elõrehajolt, alulról felcsapott az öklével, hogy ellenfele hangtalanul zuhant egy csoport festõien szép harlemi tulipán közé...
- Nem volt helyes eljárás öntõl - szólalt meg mellette Laboux -, hogy ártalmatlanná tette a lakájomat.
- Az ördög vigye el!
André, aki alkalmatlan idõben érkezett a verekedés színhelyére, most ájultan feküdt a harlemi tulipánok között.
Lassan megmozdult, de látszott, hogy nehéz minden tagja.
- Azt hiszem elég volt - mondta Gorcsev.
Lihegve nézték egymást.
Virradt.
Lassú, nagy cseppekben hullott róluk a víz.
Gorcsev felvette a kabátját, feltette a szalmakalapját és a fekete keretes monoklit.
Ezzel most olyan volt, mintha egy pápaszem lenne rajta, mert a másik szemén is volt egy kidudorodó, fekete karika, Laboux öklétõl.
- Igazán élvezet magával verekedni.
- Ha a veje lennék, annyit verekedhetnénk, amennyit akar - kérlelte a toprongyossá vert atyát.
- Eszem ágában sincs a leányomat valami elszánt tacskóhoz adni.
- Az én koromban ön sem lehetett öregebb nálam.
- De kijártam az élet akadémiáját...
Én a légióban hõsködtem, nem a Riviérán.
- Azt hiszi, ez olyan nagy dolog?
- Tudja mit? - mondta gúnyosan Laboux - lépjen be a francia idegenlégióba, és ha leszerelt, nem lesz semmi akadálya annak, hogy elvegye a leányomat.
Gorcsev egy másodpercig némán állt.
- Na, ugye? - mondta gúnyosan Laboux.
- Ez kissé erõs volt?
- Csodálkoztam - mondta Gorcsev -, hogy csak ezt kívánja.
Igazán semmiség, még ma jelentkezem.
- Csak próbálja meg!
Maga hencegõ.
- Maga nagyképû fráter - mondta Gorcsev, és dühödten elindult a kapu felé.
A fordulónál, a vak sötétségben egy vödör mészbe botlott, ami végképp fölingerelte.
- Hencegõ alak! - kiáltotta utána dühösen Laboux.
- Mit mondott?
- Hencegõ, ostoba fajankó!
Gorcsev dühödten megragadta a vödörbõl kiálló meszelõt, és ahogy csak a sötétségben lehetett, rohant a kacskaringós úton visszafelé. Amikor meglátta a másik férfi árnyát, habozás nélkül belenyomta a hatalmas pamacsot az arcába, hogy eltûnt a mészragacsba az egész fej, azután odacsapott az ecset fakorongjával:
- Fajankó vagyok?...
Mi?...
- Az ecset jobbról-balról csattogva lesújtott, majd egy utolsó, hatalmas ütéssel betaszította ellenfelét a szökõkútba, de még ott is fejbevágta néhányszor, amikor hörögve felbukkant a vízbõl.
- Fajankó vagyok?...
Felelj!...
Ki vagyok én... mi? Fajankó?
- Ne faggassa tovább - mondta mellette Laboux.
- A lakáj nem tudja, hogy ön kicsoda.
André úgy függött aléltan a földre, kétrét hajolva a szökõkút kávájáról, mint egy bábszínházi viaszszereplõ az elõadás szünetében.
- Ez mindig rosszkor jelenik meg - dünnyögte Gorcsev.
- Most már menjen haza, barátom, mert lassan felébred a háznép.
- Nem megyek haza!
A légióba megyek.
- Mit blöfföl?
Azt hiszi, ilyesmi hatással van rám?
Mehet a légióba is, ha tetszik!
És könnyedén a vállára dobva Andrét, otthagyta a fiatalembert.
Gorcsev dühösen és szélvész gyorsasággal kisietett.
Most megy és nyomban belép a légióba!
3
Mint az õrült, rohant autóján a legelsõ kaszárnyához.
A kapu elõtt megállt és feldöntött egy faköpenyeget, majd visszafelé farolva, a hátsó sárhányóval elkapta az egyik posztot.
Már úgy volt, hogy alarmot fújnak, mert az õrség azt hitte, hogy egy gépesített civil megtámadta a laktanyát, mire nagy nehezen megállt az autó.
Gorcsev csuromvizesen, szmokingban, azonnal jelentkezett a laktanya toborzóirodájában. Egy álmos ügyeletes tiszt elé vezették.
- Neve? - kérdezte az álmos ügyeletes.
- Gorcsev Iván.
- Fel akarja vétetni magát a légióba?
- Igen.
- Vagyona van?
- Valami százezer frank lehet a zsebemben.
Kissé elázott ma egy éjjeli testgyakorlás alkalmával.
A hadnagy figyelmesen megnézte az összevert, gyûrött, de még így is jóképû ifjút.
- Mi készteti arra, hogy százezer frank birtokában felvétesse magát a légióhoz?
- Szerelem.
A tiszt jelentõsen bólintott.
Franciaország hagyományai megóvják e szó pátoszát és tekintélyét a korunkban oly divatos gúnyolódástól.
Amikor aláírta a szerzõdést, elvették valamennyi okmányát, és a tiszt egy utalványt adott át.
- Ez a vasútjegye és egyben személyazonossági igazolványa, amivel Marseille-ben jelentkezik.
Ön most már katona, parancsa úgy szól, hogy az elsõ vonattal Marseille-be utazik, ahol jelentkeznie kell Fort-St.-Jeanban.
Országos körözést bocsátanak ki maga ellen, és elfogatása esetén súlyosan megbüntetik, ha a délutáni vonattal nem érkezik Marseille-be.
Az indulásnál ellenõrzik, tehát a pályaudvaron ezt az utalványt köteles felmutatni.
Megértette?
- Értem, hadnagy úr.
- Ön e szerzõdés aláírásával a francia gyarmati hadsereg közlegénye lett.
Jogilag a hadbíróság vonja felelõsségre, amely halálbüntetést is kiszabhat.
A dicsõségérõl világhírû légionárius zászlót fogja szolgálni.
Tegye ezt férfihoz méltóan.
Sok szerencsét barátom.
A tiszt kezet nyújtott, és két perc múlva Gorcsev ismét a kapu elõtt volt, ahol fordulóhoz manõverezett a kocsival.
Oldalra csavarta a kormányt és indított, de elfelejtette levenni a hátrakapcsolást, tehát letarolt egy reklámtáblát.
Miután sikerült az elõrekapcsolás, sebes fordulattal felszaladt a szemközti járdára, ahonnan végül is elindult, és a tengerpart felé robogott...
IV. FEJEZET
1
Igen tisztelt Uram!
Horogütései után ítélve, ön gentleman, amiben különben sem kételkedtem.
Tegnap éjszakai heves eszmecserénk végeztével megígérte, hogyha belépek a légióba és visszatérek, úgy a leszerelés után nem tagadja meg tõlem leánya kezét.
Van szerencsém tisztelettel közölni, hogy a mai napon felvétettem magamat a légióba, amit a birtokomban lévõ A. 1172/27 1936 iktatószámmal ellátott utalvány bizonyít, és mire e sorokat kézhez veszi, már jelentkeztem katonai beosztásomért a marseille-i Fort-St.-Jeanban.
Mivel nemcsak a horogütései, hanem a jobbkezes lengõszvingjei is többszörösen meggyõztek arról, hogy ön úriember, szerintem nincs többé abban a helyzetben, hogy leányát máshoz adja nõül mindaddig, amíg obsitommal nem jelentkezem, vagy esetleges elhalálozásom (amire csak igen kis eséllyel biztathatom) nem menti fel ígérete alól.
Kérem megállapodásunkat Anette leányával közölni, és abban a reményben, hogy André nevû lakája rövidesen felépül, zárom soraimat.
Igaz tisztelõje:
Gorcsev Iván
A tábornok homlokán még ott volt a fekete kötés.
Gondterhelt arccal hallgatta végig Laboux-t, ki hangosan olvasta a levelet.
Mindez Laboux nyaralójában történt, az eseménydús éjszakára virradó reggelen.
- Csakugyan azt mondtad neki, hogy hozzáadod Anette-t, ha belép a légióba? - kérdezte a tábornok.
- És ha mondtam?
Csak nem képzeled, hogy Anette-t egy ilyen jöttment, szélhámos menyasszonyának tekintem, mert félreértett egy tréfát?!
- Mi a legsúlyosabb kifogásod a fiú ellen?
Amit eddig felhoztál, alig terheli.
- Te... véded?
- Egyelõre csak õ védett engem.
Két csavargóval szemben.
A tábornok töprengve járkált fel és alá a szobában.
Nem szólt semmit.
Ez a hallgatás idegesítette Laboux-t.
- Mondd ki õszintén, kérlek, mi a véleményed az ügyrõl?
- Gustave!
Mi húsz éve vagyunk jó barátok...
Szeretném, ha nem kívánnád, hogy véleményt mondjak...
- Megkövetelem, hogy nyíltan beszélj.
- Az más.
Tehát: egy fiatalember, aki életvidám, egészséges és nem is szegény, jelentkezett ma éjjel légionáriusnak.
Miattad.
- Tudhattam, hogy ez az ember õrült?
- Tudhattad, hogy mi a légió!
- Eh - kiáltotta sápadtan, tettetett közönnyel Laboux - te nagyon is érzelmesen fogod fel az ügyet! - csengetett és idegesen szólt a belépõ lakájhoz:
- André!
Hozzon konyakot.
A lakáj szeme alatt ibolyaszínû véraláfutás látszott, és a szája feldagadt.
Olyan volt most, mint egy híres színmûvész sikerült kabinetalakítása a Notre Dame-i toronyõr-ben.
Betöltött, majd az igazi lakájnak azzal a jellegzetes arckifejezésével távozott, amelyben mindig van némi megvetés, bizonyos fokú sértett önérzet és egy kevés drámai gõg a gazdájával szemben.
- Egészségedre - mondta Laboux, de a tábornok nem koccintott.
- Ismernem kell az álláspontodat, Gustave.
Félek, hogy ebben az ügyben nagyon eltér a véleményünk az adott szóról.
Laboux felugrott.
- Hé! André!
Parker álljon elõ a kocsival.
- Mit akarsz?
- Megkeressük azt az embert.
Te is velem jössz.
Talán még nem késõ!
- Egy úr várakozik a hallban - jelentette André.
- Senkit sem fogadok...
Nem is vagyok itthon...
Gyere!
A melléklépcsõn lemegyünk.
És elsiettek a tábornokkal, hogy elõkerítsék Gorcsevet.
Akár a föld alól is!
André visszatért a hallba, ahol a vendég várakozott.
- Monsieur Laboux nem tartózkodik itthon - jelentette a látogatónak.
- Mit mondjak, ha visszatér, ki kereste?
- Gorcsev Iván vagyok.
2
- Monsieur Laboux bizonyára sajnálja majd, hogy nem tartózkodik itthon.
- Kedves André bátyuska - felelte Gorcsev -, az ember saját otthonában nem tartózkodik, hanem lakik.
- Monsieur Laboux-nak nincs kifogása a beszédmódom ellen.
- De.
Csak nem mondta magának.
Most jelentsen be Laboux kisasszonynak - szólt könnyedén, majd leharapta egy szivar végét, és úgy köpte el André feje mellett, hogy a lakáj összerezzent.
- A mademoiselle ilyenkor nem fogad - felelte konsternáltan.
- Ide hallgass, te André!
Én nem szeretek várni, nem ismerek ellentmondást, eredj, atyuska, és tedd, amit mondok, mert ha megharagítasz, felpofozlak.
- Nem vehet rá kötelességmulasztásra!
Erre egyszerûen félretolta a lakájt, és szépen felment a lépcsõn.
Az emeletre érve sorba benyitott a szobákba.
Néhány meglepetés is érte.
Például a fürdõszobában, ahol a zongoratanárnõ tartózkodott pillanatnyilag a kádban, továbbá egy kisebb fülkénél, amelybõl egy védõoltástól gyengélkedõ kutya rohant ki üvöltve.
Ez késõbb megmarta a hisztériásan futkosó zongoratanárnõt, és azt is beoltották veszettség ellen.
De végre az egyik szobánál, ez a huszadik lehetett, Anette hangját hallotta:
- Mondja meg, kérem annak az úrnak, hogy bízhat bennem, ott leszek.
Valakivel beszélgetett a leány.
- Az ön érdeke kisasszony, hogy eljöjjön - felelte egy rekedt, borízû hang.
- Megnyugtatom, hogy senki sem akarja bántani.
Gorcsev eléggé el nem ítélhetõ módon belesett a kulcslyukon.
És attól, amit látott, kis híján hanyatt esett.
A szobában Anette-tel szemben ott állt a csavargó, aki megtámadta a tábornokot!
A Portenif nevû.
- Szóval nem felejti el, kisasszony?
Toulon, Texas vendéglõ.
Különben a város elsõ benzinkútjánál amúgyis megvárom, hogy ne kelljen érdeklõdnie.
A borízû hang tulajdonosa az ablakhoz ment, és mintha ez a legtermészetesebb módja lenne a távozásnak, köszönt, kilépett a párkányra, és eltûnt.
Kétségtelen, hogy Anette látogatója azonos volt a tábornok egyik támadójával.
A verekedés ugyan vaksötétben folyt le, de elõzõleg Gorcsev a fa mögül látta a két embert, amikor azok a sarki lámpánál elhaladtak.
Annyi elõnyt ez most mindenesetre jelent, hogy a két briganti nem ismeri õt fel, ha találkoznak, viszont õ jól megjegyezte az arcvonásaikat.
Elhatározta, hogy nem lesz fogadatlan prókátor a leány ügyében és nem említi a hallgatódzást, csak ha Anette a saját elhatározásából beavatja ügyébe.
Valaki megérintette a vállát.
André állt mögötte villogó szemekkel.
- Uram! Ez az eljárás...
Gyorsan leütötte a lakájt, és a rekamié alá tolta, azután kopogott.
- Ki az?
- Gorcsev Iván.
A leány csodálkozva nyitotta ki az ajtót.
- Hogy jött idáig?...
- A lépcsõn...
Drága.
- Hol van André?
- A kedves öreg lakájhoz látogatóba érkezett egy vidéki rokona, és most megmutatja neki a várost...
- Mit akar?
- Az éjjel megkértem a kezét.
- Tréfál...
- Az egyetlen ügy, amivel sohasem tréfálnék.
Megkértem a kezét, és az édesapja beleegyezését adta házasságunkhoz.
- Ez... igaz? - kérdezte Anette, és a szeme felragyogott.
- Annyira, hogy megcsókolom.
Magához rántotta a leányt, és többször is megcsókolta.
Anette ellenkezett.
- Ezenkívül búcsúzni jöttem, mert az édesapja ahhoz a feltételhez kötötte a beleegyezését, hogy lépjek be a légióba.
- Micsoda?...
Errõl szó sem lehet!
- Ugyan!
Ilyen csekélységen nem akadhat fenn az ügy!
Természetesen azonnal jelentkeztem a kaszárnyában.
- Maga õrült!
Nem fog beállni a légióba... - kiáltotta ijedten.
- Már megtörtént...
- Átviszem a kocsimon Ventimigliánál a határon!
- Ne fáradjon, Anette. - Nevetve veregette a leány arcát.
- Én vagyok a világ legcsökönyösebb embere.
És azt hiszem, igaza volt az apjának.
Nem árt, ha megkomolyodom kissé.
Az egész história olyan õrült és olyan szép, hogy nem szabad elrontani.
Magáért fogok szolgálni, Anette.
- Kérem... Gondolja meg...
Ez õrültség!
- Az élet csak úgy szép, ha õrült is egy kissé...
- Ha valami baja lesz, Iván... tudja meg: én nem megyek máshoz feleségül.
- Nagyon kérem, hogy ilyent ne is mondjon.
Csak egészen hülye férfiak szeretik, ha hölgyük besavanyítja magát bánatában.
Amennyiben elhalálozásom miatt nem térnék vissza, úgy azt kívánom tiszta szívbõl, hogy találjon másvalakit, akivel jókat nevet, és nagyszerû házaséletet él...
Isten áldja, Anette...!
Egy utolsó csók, és elsietett.
A délutáni vonattal Marseille-be kell utaznia!
A hallban André lépett eléje dölyfös, szigorú, kissé dagadt arccal.
- Egy lépést sem!
Rendõrért küldtem, és...
Gorcsev sietve leütötte, és a zongora alá tolta a lakájt.
Azután elment.
3
Ezalatt Laboux és a tábornok megkezdték a hajszát Gorcsev kézre kerítésére.
Elsõsorban a Méditerranée szálló-ban érdeklõdtek.
Gorcsevet nem ismerték a portán, de egy hibbant oroszról mintha hallottak volna.
A fejedelmi lakosztályban hallottak róla utoljára, revolverlövések formájában, mert pontos találatokkal oltotta el hat falikar körtéjét.
Ezután Vanek úrral beszéltek, a fejedelmi lakosztály gardróbszekrényében.
A titkár ugyanis tériszonyban szenvedett, és nem bírta a sok tágas, elõkelõ szobát.
Az a falba épített, hatalmas szekrény, amelyben mindössze a derék úr tartalék poggyásza, egy keménykalap, egy úszónadrág és az esernyõ tartózkodott, még mindig kétszer akkora volt, mint utóbbi szállása, ahonnan néhány hónappal ezelõtt kiköltözött.
A titkár álmából ébredt, tehát kissé morózusan fogadta az érdeklõdõket.
- Egy urat keresünk! - mondta Laboux.
- No és?
Csak rajta.
Vagy zavarom ebben önöket?
- Nem tudja, hol lehet most?
- Kicsoda?
- Gorcsev Iván.
- Az a féleszû orosz?
Igazán nem tudom - mondta töprengve.
Laboux felsóhajtott, és a tábornokra nézett.
- Szokott Monte-Carlóba járni?
- Tegnap ott voltam.
- Gorcsev felõl érdeklõdöm, uram!
- Õ bizonyára eljár a kaszinóba - sürgette a választ de Bertin.
- Kedves uraim - felelte Vanek úr eltûnõdve.
- Ha már megtiszteltek nagybecsû látogatásukkal, mondják meg nekem: ki ez a Gorcsev?
- De hiszen maga a titkára?!
- Ez nem zárja ki, hogy tudjak róla valamit.
Õszintén szólva, nekem gyanús ez az ember.
Szeretem, de gyanús.
Meglátják, itt még kiderül valami, egy külföldi rovancsolás kapcsán.
A tábornok elhúzta ujjait a homloka elõtt, hogy népiesen jelezzen egy szomorú elmegyógyászati diagnózist, és azt mondta Laboux-nak:
- Gyere, Gustave.
Laboux kezdte belátni, hogy ostobaságot követett el.
Tûvé tették Nizzát, a környékét, hiába: Gorcsev sehol sem volt.
Este kilenckor holt fáradtan hazatértek, André fogadta õket a hallban.
A lakáj elég megviseltnek látszott.
Az egyik szájaszéle például berepedt valamitõl idõközben.
- André! Egy Gorcsev Iván nevû embert keresek.
Menj a rendõrségre...
- Gorcsev úr ügyében már voltam a rendõrségen, de õ sajnos közben elment.
- Hogyan?!...
Mikor ment el?
- Nem láttam.
- Hol voltál közben?!
- A zongora alatt...
- Elõzõleg hol voltál?!
- A rekamié alatt...
Ugyanis Gorcsev úr a reggeli órákban rajtaütéssel megszállta a lakást, azután behatolt a kisasszony szobájába, és engem több alkalommal ártalmatlanná tett.
Ilyenkor azt az eljárást alkalmazta, hogy alélt állapotban egy bútor alá helyezett el.
Felrohantak a tábornokkal, négyesével ugrálva a lépcsõkön.
Anette-t a szobájában találták. Keservesen sírt.
- Hallom, Anette - kezdte bátortalanul az atya -, hogy Gorcsev itt volt...
- Ehegy... ohórája elutazott - zokogta a leány.
- Te küldted a sivatagba!
Tudd meg, hogy a menyasszonya vagyok, és ha meghal, én is utána pusztulok.
- Anette... ne beszélj így... Én megbántam már...
De hát mit csináljak...
Talán csak van esze, és megszökik mégis...
- Neki nincs esze és nem szökik! - sírta Anette.
A két férfi némán állt, és a leány könnyei sûrû, nagy cseppekben hullottak, egyre hullottak...
Borzasztóan elkeserítette a fiatalember pályaválasztása.
André jött be és jelentette:
- Azt hiszem, valaki Gorcsev úr felõl hoz hírt!
Lingeström lépett a szobába, felkötött karral, bepólyált fejjel és tapaszoktól tarka arccal...
V. FEJEZET
1
Rövid, kínos szünet után Laboux bizonytalanul megszólalt:
- Igen szomorú voltam... amikor Anette közölte, hogy az az õrült fiatalember...
- Ezt senki se merje mondani! - kiáltotta villámló szemekkel a leány.
- Gorcsev Iván eleget tett egy kihívásnak gentleman módján!
- Mademoiselle Anette védelmében történt az összeütközés - jegyezte meg a báró.
- Nem kértem a védelmét!
És tudtommal a kapcsolatunk nem kötelezte ilyesmire!
- Ezért kerestem fel, Anette.
Ugyanis...
Kérem! Miért nevet?!
- Bocsánat... haha...
És kiszaladt.
A tábornok és Laboux összenéztek.
Bolond ez a lány.
Hát ha még látták volna, hogy a másik szobában leül a szõnyegre, és folytatja a kacagást. Mert eszébe jutott Gorcsev, amint a kalapját forgatta zavartan, és így szólt lesütött szemmel: "Levágtam a fülét... baj?"...
Haha!
Azután minden átmenet nélkül bõgött.
Most a légióban van már...
Ez a kedves... kedves õrült.
Már odaért.
Hat óra...
Szent Isten!
Hat óra!...
Neki Toulonban kell lenni!...
A benzinkútnál várják!
Sietve magára kapkod köpenyt, kalapot és elrohan...
...Az urakat kissé fagyos hangulatban hagyta hátra a szalonban.
Elõször báró Lingeström szólalt meg:
- Úgy vettem észre Anette magatartásából, hogy reményeimet illetõen nincs okom optimizmusra.
- Én is azt hiszem... - felelte õszintén Laboux.
- Mit csináljak?
Ez a veszett fiatalember felborította a számításainkat.
- Azt tudja - kérdezte Lingeström de Bertint -, hogy Portenif Nizzában van?
- Már találkoztam vele - felelte a tábornok, és megigazította a homlokán a fekete kendõt, mintegy alátámasztva az állítását.
- Ön talán érintkezésbe lépett azzal az alakkal? - kérdezte a házigazda.
A báró habozott.
- Amióta úgy láttam, hogy Anette iránti érzelmeim viszonzatlanok, azóta csak egy szempont maradt számomra ügyemben, hogy az elõnyösebb megoldást válasszam.
- Értem.
Anette keze lett volna a módja annak, hogy a báró úr habozás nélkül velünk legyen.
- És ha így van?
Laboux egy vizespohár konyakot töltött, kiitta, és nevetve nézett Lingeström báróra.
- Õszinte legyek?
- Kérem...
- Szívbõl örülök, hogy a leányom nem önt választotta férjéül, báró úr.
- Hogy érti ezt?!
- Én, kérem, úriember voltam mindig, de mielõtt milliomos lettem, leszolgáltam a Szahara poklában néhány esztendõt... Azóta, nom du nom! szeretem az élet komoly pillanataiban a kacskaringós szalonnyelv helyett a légionárius egyszerûséget...
- Tudom, hogy a légióban volt.
És azt is említették, hogy nagy híve az egyszerûsített eljárásoknak...
- A pokolba is...
Ez valami irodalmi ízû malícia akar lenni?!
Hallja, velem ne fölényeskedjék, mert többet tanultam életemben, mint maga.
Azonban Shelley versein kívül elsajátítottam a klasszikus horogütést is...
- Gustave - szólt közbe a tábornok.
- Csak hagyja, tábornok úr. Engem érdekelnek a házigazda eredeti provinciális megnyilvánulásai...
- Ön megsebesült és a vendégem is.
Ha bocsánatot kérek, csak azért teszem - mondta Laboux, és még egy pohárral ivott az erõs szeszbõl, mintha víz lenne.
- Lássa be, hogy furcsa volt, amikor szerelmi vereségét összefüggésbe hozta egy másik üggyel, amely nem tartozik Anette-re!
- Gorcsev úr megjelenése kissé megrendítette a bizalmat a mi összeköttetésünk szilárdságában...
- Ide hallgasson! - förmedt rá durván.
- Az én szavamnál szilárdabb alap egy összeköttetéshez nem kell!
Ezt tessék megjegyezni...
Ami Gorcsev urat illeti, az az ember sültbolond, és le kéne lõni azonnal, mert különben Isten tudja, hogy mit fog még csinálni, de igazi férfi, és olyan lengõütései vannak, hogy kalapot le.
Mert különben lerepül.
És... hm... Vívni is tud, amint látom - tette hozzá.
A bepólyált báró pulykavörös lett.
- Mint idõközben megtudtam, ez a Gorcsev agent provocateur! - kiáltotta.
- Ezt bizonyítani is tudja?
- Tizenhat éves korában sporttréner volt, tehát hivatásos vívó!
- Én boxtréner voltam a katonaságnál - szólt közbe Laboux -, és külön zsoldot húztam a tanórákért, azért, remélem, gentlemannek tart!
- Tizenhét éves korában matróz lett - folytatta Lingeström az adatait.
- Tokióban egy hónapot ült a börtönben orvhalászatért.
A görög kikötõkbõl kitiltották késelésért, és késõbb harmonikás volt Port-Szuez hírhedt Vitorla Bob nevû kocsmájában...
- De hisz ez remek fickó! - kiáltotta izgatottan Laboux - és én már szégyelltem, hogy eltörte egy fogamat.
- Most már nem csodálkozom azon, hogy bennem nem lát megfelelõ családtagot - felelte Lingeström égõ arccal, és felemelkedett.
Igen rövid, hûvös biccentésekkel búcsúztak az urak.
- Te azt hiszed, hogy Lingeström ellenünk fordul? - kérdezte Laboux, amikor ketten maradtak.
- Miért, gondolod, hogy eddig velünk volt?... - felelte nyugtalanul de Bertin.
- Elárultad neki az autó ügyét?
Laboux zavartan pislogott.
- Beszélj!
Mondtál valamit az aranyról?!
- Hát... kifejezetten nem, csak... annyit említettem tréfásan, hogy az én kék Alfa Romeóm most legalább tízmillió fontot ér...
- Õrült!
- Miért félsz úgy.
Az autó itt áll a ház elõtt, és éjszaka a néger Parker õrzi a garázsban...
Belátom, hogy túl korán bíztam ebben a Lingeströmben, de hát az apja olyan rendes ember volt...
- A te apád is rendes ember volt - dühöngött de Bertin.
- Ez igaz - felelte szomorúan Laboux, és csengetett.
Jött André...
Az egyik szeme nem volt nagyobb, mint egy mogyoró.
- Küldd be a sofõrt.
- Parker nincs abban a helyzetben, hogy jelentkezzék.
- Hol van?
- A lépcsõházban ül és sír, mert valaki ellopta a monsieur autóját.
2
Amikor Anette otthagyta az összevagdalt Lingeströmöt és az apját, az autó még ott állt a kapu elõtt.
A leány hiába kereste Parkert.
Mit tegyen?...
Beült a kocsiba, és elindította... Pedig jól tudta, hogy engedélyt kellett volna kérni az apjától.
Laboux sokat ad a jólneveltség kötelezõ szabályaira.
Eh! Az öreg nagyon kényes a kocsira, de végre is bizonyára megengedné, hogy egy rövid túrára vigye a gyönyörû Alfa Rómeót...
A Riviéra mesés pálmái és virágágyai között nesztelenül siklik a hófehér, sima mûúton.
Az enyhén halszagú, langyos, dús növényi párák Côte d'Azur-i bódulatában, szerelmesen, boldogtalanul és mégis a fiatalság bánat ellen impregnált, elpusztíthatatlan hitével ül a volánnál: Gorcsev egészen biztosan visszatér!...
A valószínûtlenül sima tenger felületén két keringélõ reflektor feje pásztázik forogva a világítótornyok tetejérõl.
A fehér és vörös nyalábok felváltva végigvágnak vékony szálú fénykorbácsaikkal a víz sötét hátán.
Gorcsev...
Elfutja szemét a könny, és határozottan kontúrokra bomlik elõtte ház, országút, pálma, úgyhogy lassítania kell.
Mi ez?
A leány autós ösztöne érzi, hogy a különben kitûnõ olajfék mintha gyenge lenne az autóhoz... Nem fogja eléggé.
Mindegy...
Gyerünk!
Itt az apjával kapcsolatban egy ügyet akarnak tisztázni...
Ez a toprongyos ember valamiféle levelet is mutatott, amely Laboux-t megrágalmazza...
Hatvan kilométer...
Hetven...
A sebességmutató lüktetve halad a skálán...
A széles országúton egy kocavezetõ is nyugodtan futhat versenytempóban...
Ez meg mi?
Nem bírja nyolcvan fölé fokozni a sebességet!
Mi a csoda van evvel a kocsival?
Azután még hány meglepetés: az olaj és a benzin, amint az óra mutatja, aránytalanul erõsebben fogy, mint amennyit a kocsi és a megtett út indokol...
Nem ér rá gondolkozni a túrakocsi furcsaságain.
Feltûnik Toulon, és sietni kell, különben elkésik.
Beledõl egész súllyal a pedálba, és még gázt ad, de nem képes nyolcvannál többet kihozni a kocsiból...
Mintha szokványos rossz álom lenne: az ember menekülni akar, és a lábai a beidegzett futás helyett vontatottan nagyokat lépnek.
Ezt érzi, amikor gázt ad egyre, de bármit csinál, az autó nem megy sebesebben nyolcvannál.
Akármilyen apró Fiat vagy Topolino könnyedén lefõzheti a túrakocsik fejedelmét.
Toulon!!...
Ott a benzinkút.
Stoppol!
A csodás olajfék parancsa ellenére a kocsi még vagy húsz métert csúszik sikoltva, mint valami rozzant, vén Ford kocsi, amelynek elkopott a fékje...
Érthetetlen!
A toprongyos ember kinyitja az ajtót, beugrik melléje, és halkan odaszól:
- Gyorsan elõre!
A második utcánál jobbra!
A leány ösztönösen szót fogad, indít és rohannak...
- Messzire megyünk?
- Egy perc...
Ott, a téren forduljon jobbra.
Tudja valaki, hogy eljött?
- Megígértem, tehát nem tudja senki.
Kié az a levél, amit mutatott?
- Majd megismeri.
Fékezzen a kék-piros lámpák elõtt a sarkon.
Citeraszó hallatszott és harmonika.
Egy nõ énekelt hozzá pálinkától kimart hangon.
Kocsma elõtt voltak.
A helyiség felett egy tábla függött:
TEXAS VENDÉGLÕ
- Az udvar felõl megyünk be... - mondta Portenif.
Anette szó nélkül követte.
Áthaladtak egy sötét telken.
A ház túlsó oldalán a vezetõje benyitott valahová, Anette-et elõrebocsátotta, de nem ment utána, hanem becsukta mögötte az ajtót.
A leány egy kis szobában állt, és szemben vele két férfi.
Az egyik kis köpcös alakú, a másik széles vállú, magas, õsz ember.
- Jöjjön beljebb, kérem - mondta a széles vállú.
Ennek értelmes arca volt és magas homloka, de ijesztõ nyugalmától és határozottságától Anette megborzongott...
- Azért jöttem ide, mert egy levelet mutattak, amely bizonyára tévedés, vagy tudatos hazugság.
Nem hiszek el semmi rosszat az apámról...
- Ha így van, miért jött ide? - kérdezte rekedt, gúnyos hangon a köpcös, aki kültelki eleganciáját rikító nyakkendõjével és hamis ékszerekkel tette teljessé...
- Azért jöttem, mert a gyanúnak még az árnyékát is távol akarom tartani...
Zajt hallott...
Mintha egy motor begyújtásával veszõdnének valahol!
- Az autómat õrizetlenül hagytam...
Mielõtt az ajtóhoz léphetett volna, az õsz ember eléje állt.
- Itt marad!
Nem vette észre, hogy a köpcös megkerüli.
Váratlanul egy patikaszagú kendõ csavarodott a fejére, ebbe elfullad a sikoltása...
Még érezte, hogy lefogják, azután elkábult...
...Egy õrszobán tért magához.
Este volt...
Az asztalnál az õrszobaparancsnok nagy bajuszú õrmestere teát ivott.
Amikor Anette felült, megfordult:
- Jobban van?
- Igen... Csak a fejem fáj és zúg...
Telefonáljon Nizzába...
Az õrmester nagyot nézett:
- Hiszen ott van!
Ezer harang zúgott a lány agyában.
Úgy látszik, most érzi a kábítószer utóhatását.
- Kérem... haza akarok menni... - mondta bágyadtan - hozasson egy taxit...
- Nizzában leállították a jármû közlekedést - felelte a rendõr, és amikor látta, hogy a leány értelmetlenül néz rá, még hozzátette: - valami rettenetesen fontos, kék színû, hatalmas Alfa nevû Romeo kocsi eltûnt.
A 126-513 DK. rendszámú.
Hej!
Mi az?
Kisasszony?!...
Vizet!...
Anette ájultan esett vissza a padlóra.
3
Körülbelül Anette-tel egy idõben indult útnak Toulon felé Gorcsev is.
A titokzatos autó elkezdte játékát a gyanútlan áldozatokkal.
Amikor Andrét elhelyezte a zongora alatt, Gorcsev sietve beült a kölcsönzött kiskocsijába, Laboux villája elõtt, hogy sietve Marseille-be érjen az ötórás vonattal, mert parancs, az parancs.
No és körözés, az körözés.
Az autója kissé megviselt állapotban volt.
Különösen az egyik ajtó hiánya tûnt fel.
Ez bizonyára Monacóban kinyílt, amikor kocsijával a vágóhídnál várakozó ökrök közé futott.
A lépcsõdeszkát egy villamos horzsolta le a fordulóban, ez rendben van, erre emlékezett.
De hol a csudába horpadt így be a motorház, és hol maradt az országúti fényszóró?
No, mindegy...
Elõször is, gyerünk aperitifezni!
Ügyesen és óvatosan stoppolt egy bisztró elõtt.
Most végre simán ment! Gyönyörûen fékezett, és nem ütközött bele vesztegelõ jármûbe.
Részint azért, mert Gorcsev kissé belejött a vezetésbe, de részint azért is, mert a bisztró elõtt egyetlen jármû sem vesztegelt.
Ugyanis itt nem szabad gépjármûnek megállni, kivéve az autóbuszt.
Egy póznára erõsített táblán látható a nemzetközi jelzés: vörös körben, fehér alapon, áthúzott "P" betû. Parkírozni tilos!
Gorcsev azonban nem foglalkozott soha jelzésekkel, örült, hogy szépen megállt, ha nem is pont a bisztró elõtt, hanem kissé feljebb, egy mozinál...
- Abszintet, kedves igazgató bátyuska - rendelt odabenn sietve Gorcsev és ledobott egy pénzdarabot.
De az ital kis híján a torkán akadt.
Egy eldugott páholyban, a bisztró hátterében megpillantotta a tábornok támadóját, a sokféle módon bekötözött Lingeström társaságában.
A két derék férfi elmélyülten tárgyalt.
Gorcsev a falhoz húzódott, hogy egyvonalba kerüljön a páholy függönyével.
Így Lingeström nem láthatta.
A Portenif nevûtõl nem tartott, az nem ismeri õt.
- A leányhoz legyenek kedvesek, Portenif.
Fõ az autó!
Mikor beszél a Mesterrel?
- Jó másfél óra, amíg beérek Toulonba.
A Texas vendéglõ-ben találkozom velük.
- Szóval nem kell megijeszteni a leányt.
Fõ, hogy az autót ellopják.
Cannes mellett, a park felé vezetõ úton várom, hogy elhozza...
Fizetni!
Hohó!...
Hát ilyesmiben sántikál!
Két hosszú lépés és Gorcsev kint volt a bisztró elõtt.
Itt igen nagy csõdület fogadta.
Az utca jármûforgalmát lezárták, mert az autóbuszok csak úgy tudtak közlekedni, hogy az ellenkezõ menetirányba megkerülték Gorcsev kocsiját.
Több rendõr bement a moziba, hogy az autó tulajdonosát keressék, és félbe kellett szakítani a vetítést.
A mellékutcába terelt autóforgalom kilátástalan helyzetben megrekedt.
Most legalább száz kocsi tülkölt, dudált egymás hegyén-hátán, és a központból kivonult a riadókészültség, hogy fenntartsa a rendet.
Gorcsev nem tudta, mi történhetett, de sietett, hát nem is érdekelte, hanem beült a kocsijába.
Nyomban vagy húsz rendõr szólította meg:
- Öné a kocsi?
- Nem látta a jelzést?!
- Hogy mert itt megállni?!
Gorcsev a gyújtóval babrált, és gázt adott.
- Csak két szakasz rendõr beszéljen egyszerre - mondta fel sem nézve.
- Mi van?
- Ön nem jól állt meg.
- Most?
Mit szólt volna, ha délelõtt lát a cukrászdában?
- Ez az áthúzott "P" a jelzõtáblán azt jelenti, hogy itt tilos megállni!
- De uraim, én csak vezetni tudok, a képrejtvényekhez nem értek!
Írják ki, hogy mit kívánnak.
A rendõr közölte, hogy kétszáz frankjába kerül az ügy, ha azt szeretné, hogy ne tûzzenek ki rendõrbírói tárgyalást.
Miután Gorcsev ezt szerette volna, átnyújtotta a kívánt összeget, és ment.
Mindössze a mozi elõzetes jelentését döntötte rá egy cukorkaárus polcára, ami összevissza nyolcvan frankjába került.
Alkalmi vétel!
A szállóig gyönyörûen haladt, és végül egy hetvenfrankos tricikli árán szerencsésen fékezett.
A kocsiját nyomban körülállták a kíváncsi járókelõk, mert mindenki azt hitte, hogy megérkezett autóján a görög versenyzõ, aki Athénbõl igyekezett a Monte-Carló-i csillagtúrára, hegyen, völgyön, hóban, sárban, úttalan utakon, megállás nélkül.
De látszik is a kocsin!
Gorcsev azonnal felkereste a fejedelmi lakosztályt, és egyenesen a szekrénybe sietett.
Vanek úr éppen befejezte a borotválkozást.
- Jó napot - üdvözölte a gazdáját -, két úr kereste.
- Kik voltak?
- Nem tudom.
- Mit akartak?
- Nem tudom.
- Megmondta, ki vagyok?
- Hát tudom?
- Legalább írja le a külsejüket.
- Az egyik valami magas rangú katona lehetett, a másik sovány, õszülõ, barna arcú polgári egyén, kék szemmel.
- Laboux?
- Lehetséges, de ez nem látszott rajta.
- Micsoda balszerencse...
Eh, mindegy...
Gorcsev leült egy fotelbe.
- Ide hallgasson, öregem...
- Vanek a nevem...
- Vanek úr... most végre bebizonyíthatja, hogy mit tud.
Annyira bízom önben, hogy személyesen fog helyettesíteni a közeljövõben!
- Nyugodt lehet, uram...
- Ha elvállalja a helyettesítést egy napra, akkor ezer frankot kap külön jutalmul!
- Parancsoljon velem.
- Beléptem a légióba!
- Értem.
Nyugodt lehet, amíg ön katonáskodik, addig én kifogástalanul ellátom a munkakörét.
- Fordítva.
Önnek kell ma este jelentkezni a Fort-St.-Jean-ban, hogy helyettesítsen a katonaságnál!
Vanek úr felugrott, és ámult vigyorral mondta:
- Uram! Akkor eldobhatják a légiót.
- Nem akarom én, hogy ön katonáskodjék.
Nekem este fontos dolgom van.
De nem tudtam elõre, amikor beléptem a légióba.
Azonban, ha nem jelentkezem, úgy huszonnégy órán belül az egész országban köröznek.
- Mi volna tehát az én teendõm? - kérdezte Vanek úr, és kihúzta a szekrény oldalába elhelyezett nyakkendõ fiókot, azután a cipõdobozt.
- Mit keres?
- Egy uzsonnát tettem valahová...
Ahá!
A süllyesztett öltözõkészlet rekeszébõl egyetlen gombnyomásra fésû, ruhakefe, borotválkozótükör és egy csésze tea jelent meg, néhány pirítós kenyér, húsz deka szalámi és két sámfa környezetében.
- Tehát?
- Tehát, ön ma este elindul az én névre szóló jegyemmel Marseille-be, jelentkezik az erõdben, holnapig helyettesít, hogy ne körözzenek a távollétem miatt, és én délután leváltom önt.
- Mi történik, ha önhibáján kívül nem jöhet?
- Mivel ön a hadsereggel nincs szerzõdéses viszonyban, tehát nem tarthatják ott.
- De nem is veszik szó nélkül tudomásul, hogy becsaptam õket!
- Ön polgári személy, és illetékes bírája elõl senki sem vonható el, tehát a katonai hatóságok nem bánthatják hivatalos úton.
- Kérem, ezt vállalom.
- Itt van a névreszóló jegy és kétezer frank elõleg, mert úriembernek ismerem önt.
- Én ugyan egyáltalán nem ismerem önt, ennek ellenére elfogadom a pénzt, mert úgy érzem, hogy nem fogok csalódni.
- Köszönöm a bizalmát.
Nem kell félnie attól, hogy szórakozott leszek és ottfelejtem.
- Nagyon elítélem a szórakozottságot, mert minden emberi hibák között a legcsúnyább, legmegvetendõbb - mondta Vanek úr, és elegánsan kavargatta a teáját, történetesen egy cipõgombolóval.
Talán ha sejti, hogy mi zúdult rá ezzel a megbízatással, akkor esze nélkül elfut...
De még csak nem is sejtette...
4
Ha meg akarjuk érteni de Bertin és Laboux lelkiállapotát, amelyben az autó eltûnése után fel és alá jártak a szobában, akkor elõbb tudnunk kell egy titkot:
Laboux úr Alfa Romeója kétharmad részben tizennégy karátos aranyból volt.
A nikkellel befuttatott fényszórók, a sebességváltó, a lökhárító, az alváz abroncsa, a hamutartók és kilincsek színaranyból készültek.
A legkitûnõbb motort építették be, de nagy súlya miatt még így is gyengének bizonyult a fék, és csak lecsökkent sebességre volt képes.
Ezt a fantasztikus kincset most ellopták.
Amikor André jelentette az autó eltûnését, a tábornok, mintha ez a hír csillapítólag hatna rá, hirtelen nyugodt lett.
- Mikor láttad utoljára az autót?
- Félórája sincsen, uram.
De Bertin telefonált.
- A központi ügyeletet kérem...
De Bertin vagyok.
Gustave Laboux 126-513 DK rendszámú, kéken zománcozott, Alfa Romeo gyártmányú túrakocsiját ismeretlen tettes ellopta.
A kézrekerítõ vagy nyomravezetõ 50.000 frank jutalomban részesül.
A körözést rádión, valamennyi rendõr- és csendõrállomásnak adják ki.
Fontos katonai iratok voltak az autóban...
Félóra múlva autón, motorkerékpáron és gyalogosan, Dél-Franciaország minden útvonalán a 126-513 DK rendszámú autót üldözte a rendõrség, és állandó jelentések futottak be a Laboux-nyaralóba.
Este 7 óra: egy kék Alfa Romeót délután láttak Cannes felé az országúton, a rendszám ismeretlen...
Este 8. Megállapították, hogy a 126-513 DK jelzésû kocsi Toulon elõtt tankolt, pont 7-kor.
Azonnal lezárták a Toulonból elágazó autóutakat, és száz meg száz közeg kutatta a város utcáit és garázsait.
Laboux és a tábornok csak egy-egy szót váltottak.
Egymást kerülve, hosszában, keresztben fel és alá jártak szüntelenül.
Este 9 óra. A kék Alfa Romeo, a körözött rendszámmal, már 8 órakor visszafelé robogott Toulonból, Cannes-nál tankolt.
Lezárták a Cannes felõl elágazó utakat.
Fél tízkor jött a szenzáció!
Egy poszt jelenti: csak késõn tudta meg a körözés hírét, mert a rádióadáskor egy vendéglõben gyanús egyént vélt felfedezni, és a söntéspult elõtt álldogált igen sokáig, hogy megfigyelje az illetõt.
Látszólag vörös bort ivott, de alapjában szemmel tartotta rendületlenül ezt a kétes alakot.
Késõbb megállapította, hogy az egyén nem azonos a betörés gyanúsítottjával, kilépett az utcára és meglátta a keresett rendszámú Alfa Romeót, a Bd. Victoire-on, amint körülbelül hatvan kilométeres sebességgel halad a járdán.
Feljebb, az Avenue Magentán felborított egy burgonyasütõt, de megállás nélkül továbbrobogott, és végül a Promenade des Anglaises díszkertjén átvágva, befordult a plage-ra.
Feltûnõ ismertetõjel: az autó hûtõjén egy nyugágy látható, amelyrõl selyem nõi kimonó függ. (Fekete alapon, aranyozott keleti minta.)
De Bertin pillantása lekalandozott a villa kapuja elé.
Azután egy másodpercig úgy érezte, hogy megõrült:
A 126-513 DK rendszámú Alfa Romeo ott állt a kapuban!
Hûtõjén a nyugágy és a selyemkimonó. (Fekete alapon aranyszínû keleti minták.)
VI. FEJEZET
1
Gorcsev teljes sebességgel négy óra negyvenötkor nekivágott Toulonnak.
Négy óra negyvenhatkor karambol következtében leállt.
Pontosan tizenhat métert tett a nizza-touloni útból.
Negyven frankban kiegyezett a gõzmosoda sofõrjével, és szélsebesen továbbrobogott.
Négy óra negyvenkilenckor észrevette, hogy nincs benzinje.
Gyorsan egy benzinkút elé fordult, de ezt elsodorta a helyérõl vagy nyolcméternyire, úgy, hogy tankolásról itt nem lehetett szó.
Háromszázhatvan frankot fizetett négyszáz helyett, mert negyvenért beszámították az egyik fényszórót és a kézi dudát.
Miután mégiscsak szerzett benzint, ismét nekivágott, és most aztán simán kiért az országútra.
Itt Gorcsev nekivadult.
Százas tempóban rohant, pedig a viharos idõ nehezebbé tette a kormányzást, mert a szél belekapaszkodott az elsõ kerékbe, majd kiengedte, hogy késõbb ismét a kormánnyal ellenkezõ irányba nyomja.
Az út egyik oldaláról a másikra perdült a kocsi.
Egy utcaseprõ keresztet vetett a cikcakkban száguldó autó láttán.
De mégsem lett volna baj, ha nem kap jobb elsõ defektet.
Egy puskalövésszerû pattanás... a fék élesen csikorog, Gorcsev vadul forgatja a kormányt, de hiába... a kerékabroncsra nehezedõ kocsi nekifut egy fának, felborul, kétszer átgördül az oldalán, és rémítõ csörgés, csörömpölés, ropogás után az autó és vezetõje az árokba zuhannak...
Vége!...
Nem mozdul többé egyik sem.
Kiáltozó emberek futnak össze!
- Telefonáljanak a mentõkért! - rendelkezik egy tõkepénzes.
- Vigyázzanak...
Óvatosan emeljék - vezényli Margó, a direktrisz.
- A mentést meg kell szervezni!... - mondta egy körszakállas úr, aki a leánylíceumban kézimunkatanár volt, és mellette egy világhírû író intézkedett pizsamában...
Ekkor az autó sofõrülése mögül megjelent egy láb, azután egy másik.
Végül fejjel lefelé, a felborult kocsi ablakából fokozatosan kibújt derékig a szerencsétlenül járt vezetõ, és ebben az állapotban integetett a lábával, bizonyára azért, hogy kihúzzák.
- Szerintem, nem szabad hozzányúlni, csak ha az orvos jön - mondta a kézimunkatanár.
A láb erre dühösen rugdalt...
De nemigen merték bolygatni az úrvezetõt, aki mindössze derékig látszott, és felsõteste belógott az autó ablakán a roncs belsejébe.
Amikor ismét rúgott, a nadrágja kissé fesleni kezdett, és félõ volt, hogy a szövet további feszülése komoly bonyodalomra vezethet.
Egy matróz és világhírû író e célból lementek az árokba, hogy a közelgõ katasztrófát elhárítsák.
A tõkepénzes azt indítványozta, hogy inkább takarják be az illetõt egy felöltõvel, amíg a mentõ nem jön, de a saját átmeneti kabátját nem ajánlotta fel a közérdekû célra, tehát a világhírû író és egy matróz kiemelték a derékig látszó úrvezetõt veszélyes helyzetébõl.
Szakadtan, véresen, olajosan, piszkosan elõsántikált az árokból.
Az orvos megnézte és megtapogatta.
- Uram! Önnel csoda történt!
- Az nálam természetes - felelte a rongyos úrvezetõ.
- Most hol kapok egy bérautót?
- Csak nem akar tovább autózni?!
Azonnal itt lesznek a mentõk!
Lehet, hogy belsõ vérzése van.
- Ha csak ennyire zavar, akkor nem törõdöm vele...
Van üres kocsija a garázsban? - kiáltotta az egyik közeli benzinkutasnak.
- Ilyen állapotban nem bérelhet autót!
Olyan, mint a hulla.
- Vigyázzon a szájára, atyuska! - horkant rá az orosz.
Az idõsebb benzinkutas odament.
- Hallja az úr!
Tán megijeszt?
És megfogta Gorcsev karját.
A katasztrófa áldozata erre nyomban úgy szájon vágta, hogy berepült az árokba, és ájultan zuhant a kocsi roncsai közé.
- Mégsem lehet belsõ vérzése - mondta az orvos egy háztulajdonosnak.
Ekkor megérkeztek a mentõk, rohantak az árokba, és természetesen ápolásra átvették az ájult benzinkutast.
Az emberek nem szóltak semmit, mert hiszen az illetõ állapota mindenképpen indokolta, hogy elsõsegélyben részesítsék.
Gorcsev közben egy fa mellett veszteglõ, magára hagyott kocsiba ült, és amilyen gyorsan csak tellett tõle, eliramodott az országúton.
A mentõk bekötözték ápoltjukat, és éppen a hordágyra tették, amikor egy rémült asszony, a benzinkutas felesége megérkezett a helyszínre.
- A férjem! - kiabálta kétségbeesetten.
- Mi történt a férjemmel?
- Legyen erõs, asszonyom - felelte a mentõorvos drámai egyszerûséggel -, közvetlen veszélytõl nem kell tartani.
A hordágyon fekvõ benzinkutast betolták az autóba, és szirénázva elrobogtak...
2
Cannes-ban Gorcsev kiszállt az autóból, és vásárolt egy matrózruhát.
Valahogy jobban érezte magát nyomban.
Azután, mert szerette a tisztesség útjait járni, egy rozoga Chryslert bérelt, és nekivágott Toulonnak.
Tíz perc múlva besült a sebességváltója.
A mindenségit!
Öt óra 55-kor már egy gyönyörû Mercedesen robogott, és pontban hat órakor a köztisztasági hivatal T. 106/91-es számú öntözõkocsiján befutott a touloni fiúárvaház veteményeskertjébe.
Most már rövid idõ alatt elérte a kikötõt, ami könnyû feladat volt, hiszen gyalog ment.
Hogy valamelyest megõrizze az úri látszatot, feltette fekete keretes monokliját, amelyrõl sajnálattal megállapította, hogy egy lencsényi részen lepattogzott róla a celluloid, és a mezítelen drótváz látszik a helyén.
A kikötõnek egy külsõ rakodójához ért, ahol gyanús alakok tûntek fel sûrûn.
Egy árkád mélyén mozgó árnyat pillantott meg.
Odalépett:
- Van szerencsém, édes öregem!
Nem mondaná meg, hol találom a Texas vendéglõt?
- Nem.
- Micsoda?
- Hallgasson rám, és menjen a Szilvakék Paradicsom-ba.
Az is lebuj...
- De...
- Uram, hallgasson rám, és ne szóljon semmit.
- De nekem a Texas vendéglõ-be kell mennem!
- Ne beszéljen sokat, a Szilvakék Paradicsom itt van a szénrakodótól jobbra, menjen oda és kész!
Ezzel otthagyta.
- Marha! - kiabálta utána Gorcsev.
Az illetõ visszajött.
Alkonyodott.
A sötét kikötõben két árny állt szemben egymással, egy magas és egy alacsony.
- Mondott valamit? - kérdezte a magas.
- Mindössze megemlítettem, hogy ön egy marha.
- Szívja vissza.
- Nem tehetem - felelte az alacsony árny.
- Rövid beszélgetésünk alatt ez a benyomásom meggyõzõdéssé vált - és mintegy bocsánatkérõen hozzátette:
- Marha, bátyuskám, mit csináljak?
Nem tehetek róla...
- Most feketére pofozom magát.
- Ne mondja!
Ennyire neheztel?
- Igen.... nesze... Au!
Ütésre lendülõ karját a monoklis fiú elkapta, megcsavarta, és svungosat rúgott a neheztelõ, gyanús járókelõbe.
Mire ez belezuhant fejjel egy kis medence olajfestékbe, amellyel aznap mázolták a leggyorsabb touloni motorcsónak kéményére a "helyiérdekû kék szalag"-ot.
Gorcsev továbbsietett, és feljebb, a vámháznál megszólított egy kölyöknyi angol haditengerészt.
- Hallo boy!
- What can I do for you?! - felelte vidáman a szeplõs képû suhanc.
- Kisapám, mondd meg nekem, hol van a Texas vendéglõ?
- Go in the hell! - felelte mérgesen a fiú, és otthagyta.
...Ez szép.
Úgy látszik, hogy a Texas vendéglõ valami hírhedt hely lehet errefelé.
De mégis oda kell érnie, gyorsan.
Megállított egy különös egyént, aki tökmagot evett a sapkájából, ujjatlan csíkos ruhát viselt, és egy sarki lámpának dõlt.
Széles nagy csontjai izmos emberre vallottak.
Roppant elõreugró kacsaorra furcsán mozgott, miközben a tökmagot rágta, és a héját olyan szép rutinos módon köpte ki, hogy néha egészen távoli járókelõket is eltalált.
- Van szerencsém - üdvözölte Gorcsev, és félrekapta a fejét egy tökmaglöveg elõl.
Az ujjatlan trikójú egyáltalán nem köszönt vissza, ehelyett így szólt recsegõ bariton hangon.
- Mit akar, maga mamlasz?
Nyögje ki, vagy menjen a fenébe.
- Nézze, galambocskám...
Hoppla! - Elkerült egy újabb tökmagcsomót.
- Ma érkeztem a hajón Izlandból, és rosszul tájékozódom itt.
Nem szeretnék a Texas vendéglõbe vetõdni, mert valaki óva intett...
- Nem is való ilyen nyeszlettnek a Texas.
- Hoppla!
Ez gól volt...
Ugyanis, kérem... - Megtörölte a szemét.
- Ismerõseim a Szilvakék Paradicsom-ot ajánlották.
Ezért szeretném tudni, hol a Texas vendéglõ, nehogy odatévedjek véletlenségbõl.
Hopp!
- Szerencséje van.
Még véletlenül sem tévedhet arra, mert éppen a Szilvakék Paradicsom-hoz megyek, és elvezetem magát erre a helyre, ha már ilyen gyámoltalan.
A fene egye meg!
Máris elindul vele!
Ilyen marhaság!
- Merre van az a Texas vendéglõ, hogy mégis elkerüljem? - nyögi újra Gorcsev.
- Csak ne féljen semmit és jöjjön.
Ott a sarkon a Szilvakék Paradicsom.
Szolíd, polgári hely.
Amikor a jelzett helyiséghez értek, némi tisztelet támadt benne a Texas vendéglõ iránt, amelyhez viszonyítva ez itt szolíd, sõt "polgári" hely.
Mert a Szilvakék Paradicsom elõtt a riadókészültség autója vesztegelt, üvegcsörömpölés, robaj és több lövés hallatszott, azután egy félig agyonvert pincér rohant ordítva ki az utcára:
- Mentõk!
Bigeur meghalt, és a másik kettõ...
Hogy mi történt a másik kettõvel, ez már nem derült ki, mert egy padot dobtak a pincér után, és fejbe találták, hogy elájult.
Közben a rendõrök elhurcoltak egy megbilincselt, feltûnõen emberi formájú egyént.
- Maga szereti a hagymásan fõtt birkahúst? - kérdezte a kacsaorrú - mert azt jól csinálják itt.
- Nekem mindegy, hogy mit eszem.
- Nono... Nekem nem.
Szeretem a hagymás húst.
Ezt felesleges volt közölni, mert Gorcsev beszélgetésük kezdetén tisztában volt az idegen és a hagymás hús között fennálló nagyon meghitt, bensõséges kapcsolattal.
A pincér közben magához tért, vállára vette a padot, és visszament a helyiségbe, ahol szerinte Bigeur meghalt, és a másik kettõvel is történt valami.
- Na, jöjjön. Ilyenkor már kész a vacsora.
És mert ilyen zöldfülû kölyök, hát fizetem a magáét.
Ha akarja, alhat is nálam.
- Hol lakik?
- Hajléktalan vagyok.
- Akkor inkább háljon ön nálam.
Nekem sincs lakásom.
- Maga marha - kiabált rá a kacsaorrú.
- Én Privát Elek vagyok!
Ismerem a kikötõ legkényelmesebb vagonjait, és elsõrangú titkos ládákat tudok.
Privát Elek, a vagonok és titkos ládák tudója elõrement, és Gorcsev követte.
Egy szemüveges, sovány ember jött oda hozzájuk.
Vizes, átvérzett kendõt szorított a fejéhez, és mérsékelt lelkesedéssel fogadta vendégeit:
- Csak üljenek le! - szólt rájuk gorombán.
És utálattal Gorcsev felé bökött:
- Ki ez a pasas?
- Nevem Cservonec.
- Mondja már!...
Én Bigeur vagyok.
Történt valami?
- Ön az, aki meghalt?!
- Hülyeség! - förmedt rá a fiúra.
- A csaposom neuraszténiás, és valahányszor betörik a fejemet, az utcára rohan, hogy a mentõket hívja!
Nap mint nap megismétlõdik ez a jelenet.
- Küldjön nekünk fokhagymás birkát - szólt Privát Elek, a vagonok és titkos ládák kiváló ismerõje.
- Fõtt babot olajjal, ecettel, és egy üveg vörösbort hozzá!
Bigeur felvette a rendelést:
- Mit meséli el mindig ezt a regényt?
Tudják azt már itt, hogy miféle húst esznek az ilyen alakok - felelte Bigeur, és bekiáltott a konyhába.
- A Privát Elek-féle birkából két porciót.
- Mondja, maga volt már a Texas vendéglõben? - kérdezte a pártfogóját, amikor ismét ketten maradtak.
- Hogy a csudába ne?
Elég sûrûn akad ott dolgom.
De hát az más!
A Privát Elek fogalom itt.
Az mehet akárhová nyugodtan.
Közben tálaltak, és Gorcsev türelmetlensége dacára, végre egyszer jóízûen evett babsalátát, kikötõi módra: sok borssal és karikára vágott vöröshagymával, azonfelül birkahúst és melléje vörösbort.
- Magát hogy hívják? - kérdezte vacsora közben a szomszédjától, vagonok és titkos ládák fogalommá lett ismerõjétõl.
- Nem tudom elhinni azt, hogy Privát Elek.
Bizonyára van emberi neve is.
- Hát ahhoz mi köze?
Bemutatkozni jött vagy vacsorázni?
- Csak épp gondoltam, hogy ha már megbarátkoztunk...
- Barátkozik a fene magával!
Ez az ember egyre jobban tetszett Gorcsevnek.
Bár égett a türelmetlenségtõl Anette miatt, mégis szeretett volna többet tudni a vagonok és titkos ládák szakemberérõl.
- Mi a foglalkozása?
- Rabló - felelte Privát Elek.
- Miért nem iszik abból a borból?
- Micsoda?
- Tán süket?
Néhány barátommal együtt bizományi útonállást folytatok.
Egész jó mesterség.
Privát Elek, a bizományi rabló (mellékesen vagonok és titkos ládák nagy ismerõje), cuppantott egyet, elõvette zsebkését, és az asztalnak könyökölve hozzálátott a vacsora utáni fogpiszkáláshoz, bicskája hegyével.
- A bizományi útonállás mint mesterség, nem veszélyes, de nem is nagyon jövedelmezõ.
Vannak igazi rablók, akik kisebb munkát bizományba adnak.
Mondjuk ha kirabolnak egy raktárat, mi elvisszük nekik teherautóval az árut. Én bárkit leütök, és házhoz szállítom, azután mosom kezeimet.
- Hm...
Ilyen megbízása régen lehetett - mondta Gorcsev Iván, és Privát Elek kezeire nézett.
- Éppen ma!
Elrabolunk egy csirkefogót, és kioltjuk a gyertyáját.
- Valami gazdag örökhagyó? - kérdezte, és bort töltött magának.
- Fenét!
Csirkefogó az illetõ, és úgy hívják, hogy Gorcsev Iván...
Na!
Megfulladsz egy kis bortól?!
Köhögd ki!
3
- Ki ez az izé...
Gorcsev, ha jól értettem? - kérdezte, miután szóhoz jutott.
- Egy csirkefogó!
Valami néger királynak kémkedik a Riviérán.
- Igen?...
- Ez meglepte.
- A néger királyok rajtaütésre készülnek Monte-Carlo ellen?
- Egész más ügy van a háttérben.
De ez nem fontos.
Ujjat húzott néhány elszánt fickóval, ravasz, vakmerõ.
- Milyen forma ember?
- Nem olyan, mint te!
- Az biztos.
- De most már elég volt ebbõl.
Inkább azt mondd meg, hogy mit keresel erre?
- Hajósinas vagyok.
- Hogy lettél az?
- Nõi szabóságot tanultam, de elszabtam egy szép tavaszi kosztümöt, és kidobtak - mondta komoly arccal.
Mint említettem, Gorcsevnek csúnya szokása volt, hogy mindenféle bolondságot kimondott habozás nélkül, azonnal, ha valaki kérdést intézett hozzá.
- Elõször pincér akartam lenni - magyarázta könnyedén -, de gyáva vagyok, és nehéz felfogású, hát gondoltam, jobb, ha a kikötõben élek.
- Hülye! - ordította a kacsaorrú, és olyat csapott az asztalra, hogy egy négyfelé vágott húsdarab az ölébe esett.
- Tán a kikötõ az gyáva és ostoba embernek való?
- Hát... mindenesetre más, mint az étterem, ahol elõfordulhat, hogy valami részeg ember megveri a pincért.
- És a kikötõben nincs részeg?
- Van? - kérdezte ijedten.
- Akkor jól nézek ki!...
Erre nem gondoltam...
- Maga bolond!
Hiszen itt elveszett ember, evvel a lányos képével, gyámoltalanságával!
Mit csinál maga, ha valaki pofon üti?
- Ne féljen, meg tudom védeni magam.
- Hogyan?!
Mi?!
- Nyomban feljelentem az illetõt!
- Azonnal menjen a fenébe - de amikor Gorcsev sietve felugrott, utánakiabált.
- Várjon, maga bolond...
De az orosz úgy rohant, ahogy csak bírt, boldogan és idegesen, mert örült a szökési lehetõségnek, és félt, hogy baj éri Anette-et!
Privát Elek nagyon bánta, hogy elriasztotta a tehetetlen, félénk fiút.
Egész kedves, nyílt arcú kölyök, és nincs is senki, aki megvédje.
Utána is iramodott, de az orosz úgy futott, mint az õrült.
- Álljon meg, maga marha!
Nem bántom!...
Álljon meg, mert összetöröm...
De hiába csalogatta, Gorcsev futott, ahogy csak a lábától tellett.
4
Most mit tegyen?...
Már este volt.
Hol a Texas vendéglõ?
Hoppla!
Elsõrangú idea!
Gyorsan bement a telefonfülkébe, és felcsengette a tûzoltóságot.
Majd a sziréna nyomra vezeti, mert hogy itt a közelben van a vendéglõ, az biztos.
- Tûzõrség - jelentkezett egy hang.
- Azonnal jöjjenek!
Ég a Texas vendéglõ!
- Hála Istennek.
- Mi?
Megõrült!
Itt a tulajdonos beszél!
- Maga az Raoul?...
Minek gyújtották fel megint a kocsmát?
Úgysem hiszik, hogy a halott a tûz áldozata.
- Pedig most igaz.
Felrobbant mellette a gázkályha.
- Hiszen magánál vályogkemence van!
- De... bevezettük és... szóval jönnek?
- Jó, jó... hát jövünk.
Hogy van Emánuel?
- Izé... már meggyógyult...
- Hát beteg volt?!
- No... nem egészen... a dohányzás... - hebegte Gorcsev.
- Mi?
Emánuel dohányzik?!
- Izé... dehogy...
Csak viccbõl rágyújtott egy csibukra...
- Az öszvér?!
Most dühbe jött.
- Igen!
Az öszvér!
Pipázik és regényeket olvas, sõt beszél is!
- Halló!!
Mit mond?!
- Hogy akassza fel magát!
Lecsapta a kagylót.
Hû, de kellemetlen.
- Megvagy, gazember!
- Egy rendõr fogta a torkát.
- Szóval te szoktál innen telefonálni a tûzoltóknak.
- De kérem.
- Csend!
Egy hete figyelek minden fülkét.
Te hívtad ki a bábát Lusson tanácsos úr eljegyzésére, sürgõsen!
- Kérem, a tûzoltókat bevallom, de a bába nem igaz, és...
- Gyere! Most aztán van bizonyíték!
- De csakugyan ég a Texas vendéglõ?
- Majd ellátom a bajod! - üvöltött a rendõr.
- Hol ég ez a vendéglõ, mi?!
És a szomszédos házra mutatott.
Nagy, kivilágított tábla függött egy helyiség bejárata felett.
TEXAS VENDÉGLÕ
A goromba vendégek kilépti díjat fizetnek
És a vendéglõ elõtt most megállt egy Alfa Romeo.
Anette és Portenif kiszálltak, azután gyorsan eltûntek a ház melletti udvar kapujában, amely az üres telekre nyílt.
VII. FEJEZET
1
- Gyerünk! - mondta a rendõr, megragadta Gorcsev karját, és elindultak.
- Esküszöm, a bábaügy méltatlan vád.
A tûzoltót beismerem, és...
Motorzúgást hallott... Hátranézett gyorsan.
Jön az Alfa Romeo!
A rendõr másnap úgy jelentette az esetet, hogy megcsúszott a pocsolyában, és akkor menekült el a fogoly.
A valóság az, hogy Gorcsev ügyesen elgáncsolta, azután felugrott a mellette robogó Alfa Romeo poggyásztartójára.
...Elhagyták Toulont.
Portenif jól vezetett...
Cannes-ba értek!
"Itt lesz valahol az a park" - gondolta Gorcsev.
Egy ritkás facsoport közelében fékezett a kocsi... Azután megállt.
Csakugyan, egy parknál voltak, de Lingeström báró még nem volt ott.
A sofõrkabátos Portenif leszállt, becsapta az ajtót, és körülnézett.
Ekkor a sötétbõl valahonnan szájon vágták, hogy elájult...
Ez természetesen Gorcsev volt.
Nyomban leült a kormányhoz, és elindult az Alfa Romeóval.
Sejtelme sem volt arról, hogy már egy félórája az egész ország üldözi, és szokott iramában rohant Nizzába.
Olyan gyerekségek, mint figyelmeztetõ lövés, integetés, nem érdekelték túlságosan, és amikor egy rendõr tárt karral eléje ugrott, ezt mormolta maga elé gúnyosan: "Hja, barátom, ha én ilyen távolságra fékezni tudnék, akkor megnyertem volna a világbajnokságot."
Az "okosabb enged" elv alapján a rendõr félreugrott a kocsi elõl, épp hogy megmentve az életét.
Csodálkozva látta, hogy az országosan körözött tolvaj kihajol a kocsi ablakán, és fenyegetõen rázza feléje a mutatóujját, súlyos szitkokat kiáltva...
Értik ezt?
A körözött egyén fenyegeti a rendõrt.
Nizza elõtt az egyik kanyart az Európa szálló strandjának nõi napozóján keresztül ügyesen "átvágta", hatalmas robajjal legázolva a kerítést és az elragadó pánikban visítozó hölgyek között magával hurcolta a nyugágyat, amihez késõbb a Perriér-mosoda teregetõjérõl szerzett egy fekete selyemkimonót, aranyozott japán mintákkal.
És száguldott, mert hiszen ma délután a titkárja beállt a nevében légionáriusnak, mint egy bizonyos elõzékeny úr Schiller drámai költeményében, aki helyettesíti néhány napra barátját a siralomházban, amíg az elítélt részt vesz a húga eljegyzésén.
Gorcsev Iván sietett Nizza felé.
Hiszen hajnalra Marseille-ban akart lenni, ami gyalog nem nagy út, de Gorcsev sajnos autóval közlekedett...
Csodálatos, de így történt: az autó, amelyet mindenfelé köröztek, elérte célját.
Amíg Toulonban kutattak utána, addig az országúton volt.
Nizzában akkor kaptak hírt róla, amikor már megérkezett Laboux villája elé.
Itt azután nem kereste senki.
És ez érthetõ.
Kinek jut eszébe, hogy egy autó tolvaja a károsult villája elõtt parkírozzon a kocsival?
Gorcsev elsõsorban a Lafayette áruházhoz sietett, bevásárolni.
- Küldjenek a Méditerranée fejedelmi lakosztályába néhány holmit a számomra - mondta az elárusítónak.
- Elsõsorban, két-három vékony, ujjatlan trikót, mindenfélét, amire egy gyarmati katonának szüksége van, és egy olyan matrózruhát, amilyen ez volt újkorában.
- Bocsánat - vetette közbe a segéd -, de errõl a ruháról nem tudom megállapítani, hogy milyen volt újkorában.
Néhány év nagy idõ.
- Tegnap vettem újonnan!
A ruha különben fehér.
- Hm...
Talán ez látszik rajta a legkevésbé.
"Halló... Halló!"... - recsegte egy megafon.
- Mi ez? - kérdezte Gorcsev, de máris megszólalt a szpíker, és minden vásárló izgatottan figyelt.
- "A kék színû 126-513 DK rendszámú Alfa Romeo autó országszerte körözött tettesével, Nizza belterületén sikertelen kísérletet tesz, hogy meneküljön...
Elfogatása kétségtelen!
A kézrekerítõ vagy nyomravezetõ még mindig 50.000 frank jutalomban részesül..."
2
- Mi volt ez? - kérdezte Gorcsev a segédet.
- Én aludtam délután, nem tudok semmit.
- Eltûnt egy autó fontos katonai iratokkal.
Lázban van az ország, és a rendõrség üldözi a tettest, aki állítólag a lyoni családirtó, egy többszörös rablógyilkos.
- Ne mondja!
- Az egyik vásárlónk látta is, amint kikanyarodott a plage-ra, vörös, nagy szakálla van és valóságos óriás...
- Ezt látta õnagysága? - ámuldozott Gorcsev.
- Úgy van.
A legtöbb gonosztevõ ilyen megfigyelõnek köszönheti az elfogatását.
- De mennyire köszönheti az ilyennek!
Kifizette a számlát, és ment.
Ni... milyen kihalt az utca.
Leállították a forgalmat.
De hát hülyék ezek?
Hiszen megkerült az autó.
Vagy éppen ott nem keresik, ahol hagyta?
Egy sarkon nagy csõdületet pillantott meg.
- Mi van ott? - kérdezte egy kifutótól.
- Elfogták a tettest, és meglincselik!
Ez rabolta el a Lindbergh-babyt is.
Álruhás cowboy, aki Al Capone cinkosa volt.
Gorcsev lassan rájött egy általános érvényû axiómára: az emberiség zöme filmírónak született!
A csõdület egy 709-846 CsU jelzésû Bugattit tartóztatott fel, amelyben egy Beromünsterbõl érkezett állatorvos ült a feleségével és a kisfiával.
- Ez az!
- Átfestette az autót!
Még nedves!
- Hol rabolta a gyereket?!
A saját gyerekét!
Az asszony visított, a gyerek bõgött, az állatorvos rikácsolt, és valaki leverte a kalapját.
A fenyegetõ hangulatnak egy szakasz rendõr vetett véget, akik visszaszorították a tömeget, és közölték az emberekkel, hogy az autó megkerült.
Közben gumibottal verték õket.
A beromünsteri állatorvosnak az izgalmak következtében kiújult az arczsábája, és mert egyszer már hazaeresztették, mint véglegesen gyógyultat Lourdes-ból, most Monte-Carlo helyett a csodák városába ment, hogy bírói úton visszakövetelje a pénzét!
Gorcsev elgyalogolt a Méditerranée-hez.
Poros, gyûrött ruhájában fütyörészve ment át a fényes hallon.
A szálló portása utánaszólt:
- Hová tetszik?
- Az elsõ emeletre.
Vanek úr mikor utazott el?
A portás vállat vont.
- Azt sem tudtam, hogy megérkezett.
- A fejedelmi lakosztályt bérelte.
Megnézte a könyvben, azután ismét vállat vont.
- Ott egyáltalán nem lakik Vanek.
Valami Gorcsev nevû bolond portugál bérli.
- Kérem - mondta Gorcsev -, engem ez a portugál úr küldött, hogy rendezzem a számláját, és megengedte, hogy átöltözzem nála.
- Mondja, fiam - kérdezte bizalmasan a portás -, valami gyáros ez a Gorcsev?
- Természetesen.
Terepszínû nõi arcfesték szabadalma van, de fõként alpakka díszmûtárgyakat készít.
Átköltözik innen a Villa D'Aragonba.
- Maga ott fûtõ?
- Nem. Konyhakertész vagyok.
Az épület Gorcsev úr különváltan élõ feleségéé.
A gyáros ma kibékült õnagyságával, és visszatérnek együtt Portugáliába, ahol hátralevõ éveiket az alpakkagyártásnak szentelik...
Felsietett a lakosztályba, és gyorsan átöltözött a tiszta matrózruhába, amit több holmijával együtt egy sárga bõröndben elküldtek az áruházból.
Szerette a tiszta matrózruhát a gömbölyû sapkával, és jól illett neki, mert kedves képe volt és ritmikus könnyed járása, mint bizonyos táncos fiúknak, akik boy névre hallgatnak a színpadon.
Ha mégis megszólalnak, akkor legalább öt beszél egyszerre.
Még borotválkozni is akart.
Az ember ne álljon be akárhogy a légióba.
Törülközõt kötött a nyakába és kinyitotta a mindennel felszerelt, hatalmas gardróbszekrényt.
Ám ekkor legnagyobb csodálkozására az alsó polcról Vanek úr esett ki a padlóra.
VIII. FEJEZET
1
- Uram! Miért nem kopog az ajtón, ha benyit valahová!
- Ezt a lakosztályt én bérlem!
- De a szekrény az én magánlakom!
My house is my castle!
- Vanek úr! Én a mennyekbõl hullottam alá.
- Mégis én ütöttem meg magamat!
- Önnek jelentkeznie kellett volna Marseille-ben a légiónál.
Felvette az ezer frankot, és ennek dacára itt van.
Becsapott!
- Hazudik!
Vanek úrnak rendkívüli erõt adott az igazságában hívõ, önérzetes polgár fenséges gõgje.
Gorcsev viszont nem bírt ránézni a nevetés ingere nélkül Vanek úr cvikkeres arcára, tömött, fekete bajuszára.
De az eset súlyos volt, és Gorcsev minden igyekezetét megfeszítve komoly, sõt fenyegetõ maradt.
- Ugyebár - mondta Vanek úr kitörésére -, tisztában van azzal, hogy én most leütöm önt.
- Ebben egy percig sem kételkedtem...
De úgy állok itt, mint Galilei.
Üssön meg!
Törjön össze!
Égessen el!...
És mégis mozog a föld!
- Önnek nem áll jogában tisztességes csillagászokhoz hasonlítani magát, miután becsapott.
- Ez alantas rágalom.
- Ha nyomban nem magyarázza meg az esetet, akkor begyömöszölöm önt a sámfák közé, és a szekrényhez tolom a nagy tölgyfa asztalt, hogy bennrekedjen!
- Egy Galilei az ilyen eljárást is emelt fõvel viselte volna el.
- Magyarázatot követelek!
- Megkért, hogy helyettesítsem egy napra a légióban, és ezért ezer frankot ad.
Így van?
- Így.
- Azért intéztem el más módon a helyettesítést, hogy ön ne maradjon titkár nélkül - és a mellére csapott.
- Mert talán szerénytelenség nélkül állíthatom, hogy úgyszólván nélkülözhetetlenné tettem magam.
Odaálltam hát a laktanya elé, és megszólítottam az elsõ szomorú külsejû urat, aki szemmel láthatólag újoncnak akarta felvétetni magát.
Könnyen rábírtam, hogy vállalja az ön helyettesítését, és adtam neki 500 frankot. Így körülnézhet veszély nélkül a légióban, és ha meggondolja magát, holnap visszaléphet, amikor ön leváltja õt, Goliczer úr.
Gorcsev nem javította ki.
- Most tehát mi a helyzet, Vanek úr?
- Hogy önnek van a légióban egy helyettese, nem veszítette el a titkárját sem, és nekem maradt ötszáz frankom.
Illetve, a titkárját azt elveszítette, mert megsértett, és azonnali hatállyal távozom de - fejezte be emelt fõvel - mégis mozog a föld!
Ezt jegyezze meg jól, uram!
És kihúzta a szekrényfiókot, hogy magával vigye régi kabátját, fürdõruháját, esernyõjét és egy fényezett borjúszegyet, némi uborkasalátával.
- Szeretném jóvátenni, ha megbántottam - mondta Gorcsev bûnbánóan.
"Talán még nem késõ" - tûnõdött Vanek úr, és a salátát gyorsan visszatette, mert kiloccsant a cipõjére.
- Én megkövetem önt!
- Hát nem bánom.
Még ez egyszer maradok.
De jegyezze meg: én még sohasem hazudtam.
- És mégsem mozog a föld - mondta szomorúan Gorcsev -, mert akkor megnyílna most ön alatt.
2
Másnap délelõtt:
- Petrovics úr!
Gorcsev felébredt.
Titkára állt az ágya mellett, talpig ágyterítõben.
Ezt pizsama helyett hordta éjszaka a szekrényben, és így, ha átborította jobb derekáról a bal válláig, olyan volt, mint Julius Caesar megszemélyesítõje egy amerikai burleszkben.
- Keljen fel - ismételte türelmesen.
- Önnek jelentkeznie kell a légióban ama bizonyos Cortot helyett!
Felkelni!
- Mondja maga pióca...
- Vanek úr vagyok...
- Mondja, Vanek, maga pióca úr, mit törõdik velem?!
- Nem szeretem, ha régi, meghitt barátságunk vége az lenne, hogy csalódom önben, Zwillinger úr!
Gorcsev úgy ugrott fel az ágyból, mintha meggyulladt volna alatta.
- Ember!
Mindent megértek, de azonnal magyarázza meg, hogy a Zwillingert honnan vette, mert idegrohamot kapok.
- Nem errõl van szó!
Én saját személyemben garantáltam önért Cortot úrnak, aki helyettesíti.
- Rendben van.
De honnan vette a Zwillingert?
- Tréfa volt, jól tudom, hogy ön alapjában véve Petrovics.
- És ki ez a Cortot?
Miért állt a légióba?
- Hazaszeretetbõl.
Örökre kitiltották Franciaországból, bûnözésért.
Most titokban visszatért, és beáll a légióba.
- Imponáló!
Gorcsev gyorsan felöltözött.
Még elérték a vonatot és a déli harangszó elõtt Marseille-ben voltak.
A Fort-St.-Jeanhoz vezetõ úton Gorcsev kezet nyújtott Vanek úrnak.
- Köszönöm mindazt, amit értem tett.
- Nincs mit.
Csak a kötelességemet teljesítettem, Petrovics úr.
Ettõl függetlenül közölje velem megbízatásait.
- Nem hiszem, hogy a légió szolgálati szabályzata akár csak egy titkárt is engedélyezne a közlegények számára.
- Én azonban polgári személy vagyok, akire a szolgálati szabályzat nem vonatkozik.
- Igazán meghat a ragaszkodása.
Most jut eszembe, hogy mégis megkérném valamire, Vanek úr!
- Parancsoljon.
- Hívja fel interurbán Marseille-t.
- Ezt megtehetem - felelte, és elindult.
- Vanek úr!
Álljon meg!
Hiszen azt sem tudja, hogy mit kell tennie!
- Felhívom interurbán Marseille-t.
Nem ezt kérte?
- De miért hívja fel Marseille-t?
- Egy jó titkár nem érdeklõdik a gazdája magánügyei után.
- Ön Marseille-ben Laboux lakására telefonál...
Könyörgöm, ne induljon el...
Megkérdezi, hogy otthon van-e Anette kisasszony, és ha igen, akkor ezt közli velem valahogy.
Anette Laboux.
- Mi köze van önnek a hölgyhöz?
- Ez magánügy, Vanek úr.
- Aha! - és hunyorgott.
- Biztos egy színésznõ!
Vigyázni kell a mûvésznõkkel, mert a szerelem...
- Viszontlátásra!
Gorcsev egyenesen az erõdhöz ment.
Az õr szó nélkül továbbengedte.
Innen csak kijönni nehéz.
Végigment az udvaron, a századiroda irányába.
Mindenfelé hemzsegtek a katonák.
Hol van a helyettes Cortot, aki nem tud élni Franciaország nélkül?
Egy óra keresgélés után megtalálta.
Alacsony homlokú, rossz arcú, kissé terheltnek látszó egyén.
Már egyenruhában volt.
- Maga az az alak, az a Gorcsev? - kérdezte a buta emberek vastag színezetû, vontatott hangján.
- Én vagyok, atyuska.
Nagyon köszönöm a szívességedet, és most cseréljünk vissza!
- Nem cserélünk!
És ma délután Afrikába utazom.
- Hogy a fenébe?
Én vagyok Gorcsev Iván, és adja vissza a személyazonosságomat!
- Kitartás!
Én itten találtam egy õrmestert, akivel jobb idõkben Párizsban együtt dolgoztunk, a Peugeot-mûveknél.
Hector Potiou a neve.
Véletlenül hozzá kerültem...
Ha mostan visszaadom a maga belépését, és újra kell jelentkezni, ki tudja, milyen õrmester osztagába kerülök...
Így a cimborám az õrmester.
Nagy szó!
Nézze!
- De én szolgálni akarok.
- Jelentkezzen maga most újra.
Mit törõdnek itt avval, hogy hány Gorcsev szolgál egyszerre? - mondta Cortot, a leánykereskedõ, aki különben alig állt a lábán, olyan részeg volt.
- Hm...
És maga fogja viselni a Gorcsev nevet?
- Ne féljen. Nem használom el.
- Hát jól van, öregem...
Akkor én most beállok a légióba, és maga menjen el nyugodtan az õrmesterével.
Újabb egy óra múlva Gorcsev nyugodtan leül a padra, arcát az ég felé fordítja, és amennyire e helyen lehetséges, hevenyészett napkúrát tart.
De az események most már nem adtak idõt arra, hogy nyugodt dolgokat mûveljen.
Késõbb újra látta Cortot-t.
Igen részegen támolygott egy õrmester társaságában, akinek vörös bajsza volt.
Ez lesz Hector Potiou.
Azután sorakozót és névsorolvasást tartottak. Minden újonc Hector Potiou osztagából odaállt a cókmókjával.
Cortot egy közepes nagyságú, madzaggal átkötött szivardobozban õrizte a holmiját.
A dobozra gyerekes, nagy betûkkel ráírta: Gorcsev Iván.
Nem árt, gondolta, ha az ember feljegyzi valahová a nevét, hátha elfelejti.
A dobozt szépen leteszi maga mellé.
Azután trombitaszó hallatszott, a kis csapat elindult az erõd kapuján át, hogy a kikötõben hajóra szálljon.
Helyettük egy újabb altiszt jelenik meg az udvar közepén, bizonyos sergeant Verdier, és nagyot kiált:
- Akik ma délelõtt jelentkeztek felvételre, azok sorakozzanak az épület jobb oldali kapuja elõtt.
Ez Gorcsevre is vonatkozott.
Verdier õrmestert az Oroszlánnak hívták közlegényi körökben, mert a szája és orra körüli ráncok, a szemének furcsa összehúzódása emlékeztettek erre a ragadozóra.
De ordításban messze felülmúlta a félelmetes fenevadat.
Jobb szemét állandóan összehúzta kissé, ami örök gyanakvást fejezett ki, fogai állítólag két centi hosszúak voltak.
Lehet hogy ez túlzás, annyi azonban bizonyos, hogy ekkora négyszögletes fogazat még nem fordult elõ emberi állkapocsban.
Pillanatnyilag a jólelkû, nyájas altiszt benyomását szerette volna kelteni.
Viszont a pártoló és jóindulatú arckifejezése egy áldozatát megnyugtató hóhér és egy kéjes vízión merengõ elmebeteg vonásait egyesítette, valami diabolikus derûben.
- Maguk beléptek a légióba - mondotta az újoncoknak. - Ez nagy szerencse és megtiszteltetés, aminek állandóan tudatában legyenek.
Csak ezért rimánkodom magukhoz.
Ha így lesz, akkor úri életüket biztosították.
Kényelmes, gondtalan helyre jöttek.
Én vagyok ugyanis a legjobb ember a világon.
Egy idõben a legénység atyjának neveztek.
Csak azt nem szeretem, ha packáznak velem.
Aki ilyesmivel próbálkozik, az késõbb megbánja.
Sajnos tanúkkal nem igazolhatom állításomat, mert szóbanforgók közül ma már egy sem él.
Maguk csak jegyezzék meg, a többi az én dolgom.
Elfelejteni nem fogják.
De aki nem packázik, az úgy élhet majd a századnál, mint Alizka meseországban, mert én vagyok a világ legjobb embere.
Mars, disznók, látni sem akarom magukat.
Banda!
Banda!
Ezt úgy mondta el hangsúlytalanul és gyorsan, mint egy hivatalos võfély a betanult felköszöntõt, azután elcsörgött, kardjának, rendjeleinek és sarokvasának vészjósló zenei aláfestésével.
Egy álmos hangú, utálkozó arcú káplár lépett a helyére, bizonyos Gent, aki "civilfóbiában" szenvedett.
A betegség nevét egy bohém ezredorvos találta ki itt, az erõdben.
A gyógyíthatatlan kór fõ tünete: heves émelygés, továbbá kínzó dühroham polgári személyek közelségétõl.
Enyhe álmosságnak tûnõ, rosszkedvû undorral az arcán odaállott eléjük, két hüvelykujját derékszíjába akasztotta, lábait szétterpesztette és köpött.
Uram atyám!
Mennyi civil!
Mennyi imbolygó felsõtest és bizonytalan fejtartás!
Körmöt rágnak, a cipõjüket nézik, unatkozva ácsorognak itt, és olyan görbe a sor arcvonala, mint valami elhajított spárga.
És ezeknek kell majd úgy állni egy közönséges reggeli sorakozónál a Szaharában, mintha díszszemlén lennének!
- Én caporal Gent vagyok - kezdi dallamosan, szinte lágyan.
- Maguk a piszok "bleu"-k.
- Ez a név onnan származik, hogy Napóleon idején a rávarrott gallérzsinór szorította az újoncok nyakát, amitõl kilógott a nyelvük és elkékültek.
Azóta minden hülye csordát "les bleus"-nek mondanak.
- Jöjjenek utánam, de álljanak valahogy sorba, nem bánom, akárhogy, mert sírógörcsöt kapok, ha magukra nézek.
Követték a káplárt.
- Húgocskám, ez kissé közvetlen stílusú hely - mondta Gorcsev egy ijedt arcú, bazedovos szemû, óriási hentesnek, aki szórakozottságának áldozata volt.
Biztosítási csalást akart elkövetni, és ezért felgyújtotta a házát, miután lezárt gondosan minden ajtót.
Csak a tûzvész után jutott eszébe, hogy elfeledkezett a feleségérõl, aki benn aludt a hálóban, és elfelejtette figyelmeztetni.
Ezért menekült a légióba.
A szórakozottság átka nem elõször okozott bajt.
- Boisson vagyok - felelte Gorcsevnek a hentes.
- Önt hogy hívják?
Gorcsev nem szerette az ilyen kérdéseket.
- Nevem Tintoretto - felelte szokás szerint nyomban és ostobán.
- Hm... mintha már hallottam volna magáról.
- Festõ vagyok.
- Igen, emlékszem!
Honnan is való ön?
- Cinquecentóból.
- Az valahol Savoiában van?
- Kis község.
Avignon és Toulon között.
- Tudom... tudom... egy rokonom lakott ott... illetve a közelben...
Van ott egy hasonló helység, nem?
- De igen.
Quattrocento.
- Igen, olyasmi.
Rendezõpályaudvara van.
Itt élt egy rokonom, sovány ember, írnok volt.
- Aha!
Ismerem!!
A Petrarca?
- B-vel kezdõdik a neve...
- Botticelli.
- Azt hiszem...
- Persze!
Sandro Botticelli!
Mit csinál most az öreg?
- Tajtékpipákat...
- Õ az!
Jó barátom!
- Pofa be!
Ezt a káplár jegyezte meg mellettük, bágyadtan a "civilofóbiától".
Közben elérték a legénységi termet.
Nagy tülekedés, ordítozás, lökdösõdés kezdõdött a félhomályos helyiségben, polcokért, ágyakért...
Gent káplár felvett egy szivardobozt az asztalról, amit az udvaron talált egy újonc.
Ezt a részeg Cortot veszítette el.
- Gorcsev Iván - kiáltotta a zajongó, tolongó csoportnak a dobozra írt nevet Gent káplár.
Gorcsev valahonnan hátulról kiáltott:
- Itt vagyok, húgocskám!
- Húgocskája a körösztanyja - felelte a káplár, és a távoli sötét sarokban mozgolódó alakok között szerette volna látni a pimaszt.
De csak hallotta:
- Tévedés, caporal Gent!
Az egyház szabályai szerint a húgom nem lehet a körösztanyám.
De fizikailag sem valószínû, miután rendes családokban a húg az késõbb születik az idõsebb fivérnél.
- Ezt majd megbeszéljük alkalmilag, kedves Gorcsev! - kiáltotta vészes biztatással a káplár, és szerette volna látni az illetõt, de ez a csürhe úgy tülekszik itt, hogy elkábul.
- Ha befejezték ezt a baromi zsibvásárt, akkor menjenek a törzsépület fõkapuja mellett a kettes depóhoz, ott kapnak egyenruhát.
Öltözzenek át.
És távozott.
Gorcsev odament az asztalhoz, és megnézte a spárgával bekötött fadobozt.
Ez persze Cortot-é.
Meg kell tudni, hogy merre vitték a bûnözõ honfiút.
Elküldi utána.
Az alterego holmiját feltette a polcra.
Saját jól felszerelt sárga bõröndje már ott volt.
A hentes épp mellette szemelte ki fekvõhelyét.
- Itt jó lesz, kedves Tintoretto úr... közel vagyunk az ablakhoz.
Mi a tisztelt keresztneve?
- Kázmér.
- Szép név. Tintoretto Kázmér.
És miféle mestersége is van?
- Szimbolista vagyok.
- Igazán?
Zenél is?
Én sajnos nem játszom semmiféle hangszeren.
- Sajnálhatja.
A szimbolizmus igen finom muzsika.
- Magával hozta az izét... a szimbolát?
- Itt van a kis dobozban...
Hosszú hangszer.
Három darabból rakom össze.
- Miért áll ezen a dobozon, hogy Gorcsev?
- Ez az álnevem...
Az ön unokaöccse sem volt született Botticelli.
- Nem.
Úgy hiszem, Brazsiknak hívták.
Elzászból ment délre.
- Tudom.
Errõl sokat mesélt.
Említette azt is, hogy önök valamikor gyermekek voltak.
- Igen?
Érdekes, csakugyan így volt.
Egy vörös bajuszú szakaszvezetõ kihúzta a rohamkését, és odalépett:
- Ha nem hagyják abba ezt a beszélgetést, valamelyiküket leszúrom.
- Gorcsev!! - kiabáltak az ajtóban, miközben a roppant helyiségbe újabb emberek özönlöttek.
A fiatalember kisietett.
A másik ágyról most végre felállhatott Würfli, a tánc- és illemtanár, akit az ötórai teák intézményesítése sok tánciskola-tulajdonossal együtt tönkretett, és a mester bánatában ivásra adta a fejét.
Utóbb a neje, aki alacsony volt, köpcös, csúnya és kancsal, elhagyta a szegénységük miatt.
Ezt a megalázást egy tánc- és illemtanár hiúsága nem viselhette el. Így került a lejtõ végén a légióba.
Most a henteshez fordult:
- Mondja, tisztelt uram, én az imént nem szólhattam közbe, mert többen is ültek rajtam.
Ki volt ez a...
Tintoretto, akivel beszélt?
- Egy Gorcsev álnevû közlegény, zenész és szobafestõ.
Valami rokonom, akit nem ismerek, jól ismeri...
Mit jegyez?
- Naplót írok a légióról.
Ebbõl akarok meggazdagodni.
Miféle hangszert õriz ebben a fadobozban?
- Szimbolát.
Olyan hangszer, mint a bombardó, csak keskeny és hosszú.
Önt, hogy hívják?
- Würfli Egon.
Az egykori híres Würfli-Ballhaus tulajdonosa Zürichbõl.
Würfli úr mindent feljegyzett, ahogy szorgalmas naplóíróhoz illik.
A hentes inkább Gorcsev bõröndjével kacérkodott...
Azon is cédula fityegett. "Gorcsev".
Milyen jó ennek.
Nem úgy állt be a légióba, mint õ, egy szál ing, egy darab szappan és egy fésû nélkül...
Sóhajtva kiment az udvarra.
De csodálkozva megállt nyomban.
Nahát!
Ez a Tintoretto egy tábornokkal beszélget.
3
Ugyanis de Bertin tábornok várta Gorcsevet, amikor kilépett.
És mellette Laboux.
Autón jöttek, és útközben hevesen vitatkoztak.
- Gorcsev jelentkezett az erõdben, arra mérget vehetsz.
Telefonon érdeklõdtem - állította de Bertin.
- Én meg azt mondom, hogy õ manipulált az autóval.
Ilyen ronda, fekete keretes monoklija nincs másnak...
- Õ tegnap este jelentkezett Marseille-ben, tehát nem lehetett ugyanakkor Toulonban.
A fekete keretes monokli ott volt Laboux kezében.
Egyik oldalán kis repedés látszott, ahol lepattogzott a celluloid.
A tábornok egy intéssel elejét vette az érkezését jelentõ trombitaszónak, és hivatta Gorcsevet, aki nyomban megjelent.
- Maga bolond! - kiáltotta Laboux azonnal - maga megõrült!
- Nagyon helyes - mondta Gorcsev, és kigombolta a zubbonyát.
- A raktár mellett van egy kis üres pincehelyiség, ott verekedhetünk.
Laboux-nak felcsillant a szeme, és már vette a kabátját, de a tábornok visszahúzta.
- Elsõsorban, fiatalember, azért kerestem fel, hogy megköszönjem a múltkori férfias, bátor közbelépését.
- Igazán nincs mit.
Én szeretek verekedni.
- Akkor miért nem tanul meg? - szólt közbe gúnyosan Laboux.
- Gustave! - mondta a tábornok.
- Igazad van.
Hagyjuk a verekedést késõbbre.
Elõbb beszélgetünk.
- Nem lenne jobb fordítva?
Miért ne verekedjünk elõbb?
De Bertin türelmetlenül mondta az egykori meghatalmazott miniszternek:
- Ugyan, hallgass...
Ide figyeljen, Gorcsev: kinn volt ön az erõdbõl tegnap este?
- Én?...
Nem is tudtam, hogy szabad.
Ma este kimegyek.
- Várjon - vágott közbe Laboux.
- Ezt a monoklit hol vesztette el?
- Ezt?
Egy autótolvaj külsejû egyén elkérte ajándékba.
- És visszavette.
- De magának nem adom.
De Bertin kezet nyújtott Gorcsevnek.
- Még egyszer köszönöm magának, barátom, és most megparancsolom, mint közlegénynek a tábornoka, hogy semmiféle afférba ne keveredjék monsieur Laboux-val.
De Bertin elsietett.
Gorcsev vidám biztatással kacsintott Laboux-ra, amikor egyedül maradtak:
- Hála Istennek, még nem vagyok felesküdve.
Nem tartozom engedelmességgel.
Jöjjön a raktárba!
- Várjon, Gorcsev.
Beszélni szeretnék magával...
Ma este 9-kor a Vieux Portnál, a Cannabi?re sarkán autó fogja várni.
- Nem mehetek ki innen.
- Egy altiszt jön majd paranccsal, és a városba viszi magát.
Az autó reggel Génuában van.
- Anette vezeti ezt az autót, zsebében a szülõi beleegyezéssel?
- Maga bolond!
- Erre csak a raktárban felelek.
- Értse meg...
Sikoltásba átmenõ üvöltés hasított a levegõbe.
- Bocsánat, de az õrmester sorakozót suttogott - mondta Gorcsev, és elsietett.
Mindenfelõl elõrohantak az újoncok.
Az Oroszlán megállt a sor elõtt.
- Emberek!
Aki úgy érzi most már, hogy nem szívesen szolgál, annak még egy lehetõsége van arra, hogy meggondolja a dolgot.
Lépjenek ki az ilyenek.
Vagy tízen kiálltak.
Köztük a hentes is, aki szórakozottságának áldozata volt.
- Szóval ti szívesen hazamennétek?
Állj elõ, te kövér, és felelj.
Huszonnégy órán belül a légióban mindenki meggondolhatja a dolgot.
- Igenis, én szívesen visszacsinálnám - szólt õszintén a hentes.
Az Oroszlán a szakaszvezetõhöz fordult.
- Na!...
Hát jelölje meg õket egy csillaggal a névsorban.
Ezek megbízhatatlanok.
A szaharai Agadirba kerülnek a holnapi transzporttal...
A többi ma este indul Oranba!
A hentes levegõért kapkodott.
- Mi az, maga dagadt?!
Mit hápog?
Tán nincs rendben valami?!
- Azt... mondta, õrmester úr, hogy huszonnégy óráig... mindenki meggondolhatja magát...
- Na és?
Tán visszavontam?
Tudja mit: még holnap is meggondolhatja magát mindenki.
De visszalépni nem lehet.
Az biztos!
Rompez, banda.
Gorcsev gyorsan írni kezdett valamit egy papírra, odaadta az egyik legénynek, azután visszatért Labouxhoz, aki türelmesen várt rá.
- Én csak tréfáltam, amikor a leányom kezét odaígértem - erélyeskedett az atya.
- Ha ezt meri majd mondani, amikor visszatérek néhány esztendei szolgálat után, lelövöm mint a kutyát, és az esküdtszék igen enyhén fogja elbírálni, ha közlöm az elõzményeket.
A tisztességes úri társadalom pedig felment, és ön egyetlen túlvilági kaszinóban sem lehet tag!
- Bolond tacskó!
- Nagyon helyes!
Gyerünk a raktárba!
Velem úgysem megy semmire.
- Gyerünk...
A raktárban sok civil volt, tehát senkinek sem tûnt fel, amikor besurrantak az egyik szomszédos, üres helyiségbe...
...Tíz perc múlva ismét visszatért Gorcsev, karján az alélt Laboux-val, aki közben elhagyta valahol a fél kiskabátját.
- Mi az? - kérdezte az õrvezetõ.
- Ez az illetõ hirtelen hanyatt esett.
- Hol ütötte meg magát?
- A fülem mögött.
De én pontosan állcsúcson találtam.
A tábornok, úgy látszik, ismerte Labouxt, mert nem szólt semmit, amikor a volt excellenciás kék szemgödörrel és fél zakóban beült melléje az autóba.
- Hajthatatlan - mondta Laboux, miközben Nizza felé robogtak.
- Ide nézz...
A kerítésen dobták át az imént egy kõvel - mondta de Bertin, és átadott egy levelet.
Tábornok úr!
Alázatosan jelentem, hogy egy Laboux nevû veszélyes egyén, aki ezenfelül leendõ apósom, a légióból való szökésre csábított.
Szerepel terveiben egy altiszt is, aki este paranccsal értem jön.
Ebbõl arra következtetek, hogy más magas rangú katonai személy is részt vesz az összeesküvésben.
Kérem bejelentésemet nyomban kivizsgálni, hogy a bûnösöket elérje az igazságszolgáltatás sújtó karja.
Tábornok úrnak kész híve:
Gorcsev Iván, közlegény
- Példátlan szemtelen! - dühösködött a tábornok.
Laboux bedagadt fél szájjal mosolygott.
- Azért... ha elõbb ismerem... Az ördög tudja...
- Jobb võnek tartanád, mint eleinte!
- Azt elhiszem.
Mindig verekednénk!
IX. FEJEZET
1
Gorcsev Iván éppen elhatározta, hogy a kantinba megy sört inni, amikor a nevét kiáltották.
Egy harcsabajuszú õrmester állt az udvar közepén.
A fiatalember odasietett:
- Parancs!
- Nálam egy azonos nevû legény szolgál, aki részegen kivonult ma szakaszával és behajózták.
"Ez Cortot lehet csak" - gondolta Gorcsev.
- Õrmester úr Hector Potiuo?
- Mi?... Hm... igen.
Tán beszélt valamit az a fickó?!
Biztos hazudott.
- Könnyen lehet.
- Mit mondott?
- Hogy az õrmester úr nagyon okos és nagyon jellemes ember.
- No... olykor azért nem lódít...
Úgy tudom, tévedésbõl átadták magának az õ poggyászát, amit itt felejtett.
- Igenis.
Az ágyam felett van.
Egy kis fadoboz, átkötve.
Hová küldjem?
- Sehová.
Én csak holnap reggel utazom, mert nem vagyok kísérõ altiszt.
És elviszem neki...
Csak hagyja az ágya felett.
Hector Potiou elment.
Gorcsev meg a kantinba sietett, ahová egy melléképület boltíves, sötét folyosóján keresztül jutott el az ember.
A homályban jövõ-menõ légionáriusok taszigálták egymást és zajongtak.
- Vigyázz az útból - mondta valaki Gorcsevnek, és eltolta kissé.
- Ne lökdöss, hé! - Jól oldalba taszította az illetõt, és tovább akart sietni, de a másik hörögve megragadta.
- Te pimasz fic...
Többet nem mondhatott, mert Gorcsev is nyakon fogta.
- Most megfojtlak, te kabóca!
Hogy miért mondta éppen a kabóca szót, ez egyike a titokzatos megnyilatkozásoknak, amelyek az ember ösztöneibõl törnek fel váratlanul.
A jövõ-menõ bakák nagyot röhögtek, mert a szó tetszett, és a kabócának nevezett egyén nem felelhetett, mert ilyesmihez bizonyos mennyiségû levegõ szükséges a gégéjében, és ezt pillanatnyilag kiszorította Gorcsev kemény keze.
Közvetlenül mielõtt megfulladt volna, az újonc elengedte.
A haldokló egyén hirtelen megélénkült:
- Ki vagy?
- Újonc vagyok, te kabóca!
- Közlegény! Nevezze meg magát! - süvöltötte a kabócának nevezett, és hangjának öblösségétõl rezgett a boltozat, mintha Sámson rázta volna meg valamelyik oszlopát a sötétben...
Mindenkiben meghûlt a vér!
Verdier õrmester, az Oroszlán volt, akit a fiatalember inzultált!
Ezt nevezte kabócának a szerencsétlen ifjú...
De hát vaksötét volt...
Honnan tudja?
- Gorcsev Iván!
Szolgálatára!
- Ezért felelni fog!
- Amíg nem vagyok felesküdve, nem követhetek el katonai bûncselekményt.
Különben pedig nem tudtam, hogy az õrmester úrral találkoztam a sötétben...
- Nom du nom!...
Szóval te katonai büntetõjogász vagy...
Na jó!...
Majd megtanulod, mi a különbség az Oroszlán és a kabóca között... Ha feleskettek.
És elsietett.
"Hm.
Ez jó! kezdõdik..." - gondolta Gorcsev.
Káplár Gent a "húgocska" és a keresztanya közötti ügyre fog világosságot deríteni, míg az õrmester egy kabóca és egy Oroszlán között mutatkozó eltérésre hívja majd fel a figyelmét...
No, mindegy... Majd csak lesz valahogy.
Az udvaron, legnagyobb meglepetésére Vanek urat pillantotta meg, amint egy kifeszített esernyõ árnyékában nyitott újságjába mélyedt és aludt.
Gorcsev felrázta.
- Halló! Vanek úr!
- Hol mászkált?
Már tíz perce keresem.
Sikerült látogatást kieszközölnöm, mert sajnos azon az alapon, hogy titkár vagyok, nem engedtek be.
Sõt.
- Most mondja el a telefonálás eredményét.
- Kielégítõ.
- Amennyiben?
- Megállapítottam teljes biztonsággal, hogy ön nem tudja jól az illetõ mûvésznõ nevét.
A marseille-i telefon-elõfizetõk között nincs nyilvántartva egyetlen Anjou Lolette sem!
- Miii?
- Találtam egy Aragones Pauline-t, aki alapítványi hölgy, de ez nem ismeri önt, azonfelül hetvenéves és nem filmszínésznõ.
Felhívtam továbbá Mimi Albouxrier-t, ez sem ismeri, de azt mondta, hogy hajlandó megismerkedni önnel, este Clichyben van.
Ezután mindössze egy név volt valószínû: felhívtam Zwillinger Lolát, mert gondoltam, hogy az Anjou név csak nyelvbotlás volt.
De ez a hölgy sem ismeri önt, legalábbis ma már letagadja, és sajnos csak cirkuszban dolgozott trapézen, de ennek nyolc éve.
Azt hiszem, alapos munkát végeztem.
- Igen - felelte Gorcsev, és nagyon szomorú volt.
- Az a baj - folytatta Vanek úr, - hogy önnek nem jó az emlékezõtehetsége.
- Biztos abban, hogy nem ön felejtette el, amit mondtam?
- Uram - válaszolt legyintve -, ha én valamit megjegyzek, az holtbiztos!
Állandóan úgy marad elõttem a név, mintha rányomtatták volna az agyamra, ahogy ezt a nevet itt látja az újság elsõ oldalán: "Anette Laboux."
...Máris kikapta Vanek úr kezébõl a lapot, és elhûlten olvasta a címoldalon:
MA DÉLBEN ELRABOLTÁK EGY NIZZAI VILLÁBÓL ANETTE LABOUX-T
2
Amikor hazaért Marseille-bõl a tábornok és Laboux, a ház látszólag olyan volt, mint egyébként.
Parker, a néger sofõr, kinyitotta elõttük a kertkaput, és Anette kutyája, egy nagy fehér agár, felugrált az érkezõkre.
De vinnyog!
Ezt azonban nem vették észre.
A szalonba érve, éppen beszélgetni kezdtek, amikor halk nyögést hallottak a pohárszék felõl.
Laboux meg sem lepõdött, amikor az egyik széles fiókban Andrét pillantotta meg, összekötözve.
- Itt még nem fordultam elõ - szólt nyögve a lakáj, amikor megszabadult.
- Mi az?!
Mi történt?
- Leütöttek - mondta lihegve.
- Rosszul van?
- Alig.
Az ember lassan megszokja...
Néhány perc múlva már mindent tudtak.
Egy levél volt Anette szobájában.
Leányát elraboltuk.
Ha este tizenegy órára nincs az autó változatlan állapotban a nizza-cannes-i országúton, ahol egy park mellett északra is elágazik az út, úgy megölöm a leányát.
Mindazok nevében, akiket kirabolt, tartozom ezzel a bosszúval.
Hiszi-e, vagy sem, mellékes.
B. L.
Laboux komoran meredt maga elé:
- Most mi lesz?...
- Értesítjük a rendõrséget.
- Azt hiszed, hogy olyan emberek, mint Portenif és társai, nem váltják be fenyegetésüket, ha feljelentést teszünk?
- De hát?... mit akarsz?...
- Az aranyat... odaadjuk...
- Eddig õk csak hiszik, hogy raboltunk, de ha odaadod az aranyat, akkor a vád igaz lesz.
- De Anette - suttogta a mindig nyugodt, szikár, kemény ember, most az egyszer remegõ szájjal.
- Odaadjuk az aranyat, Auguste.
- Nem a mienk.
- Akkor is.
Ami vagyonom van, azzal kártalanítom Ifiriz urát, és még a többit is visszafizetem lassan...
Ha kell, életem végéig nyögni fogom...
Amikor a kertbe értek, egy rendõrcsapat ugrott le a riadókocsiról.
- Ki hívta magukat?
- Valaki telefonált, hogy a kisasszonyt elrabolták.
- Nem szükséges tudomásul venni.
Kérem - mondta a tábornok -, vezényelje vissza az embereit.
Laboux a házba sietett.
- André!
Ki telefonált innen?
- Én...
Hallottam, hogy a kisasszonyt...
- Leütlek!
- Rendben van.
De ha megkérhetem, sir, ne tegyen semmiféle bútor belsejébe, vagy alája.
Érthetetlen eljárás szerintem.
- Ökör.
Laboux elrohant a tábornokkal.
A kék Alfa Romeóba ültek, de nem Parker vezetett.
...Este kilenckor Anette otthon volt, és az autó, jóformán színaranyból, Lingeström és társai birtokába került.
3
A leány néhány órát töltött csak a gazemberek fogságában.
Nem panaszkodhatott a bánásmódra.
Egy Cannes környéki villába hurcolták.
Ott Lingeström várta, és még néhány ember.
A báró rideg volt, de udvarias.
- Kedves Anette - mondta szokott diplomatikus módján.
- Ha viszonozta volna érzelmeimet, akkor nem kerül sor arra, hogy ilyen módon erõszakoljam ki jogos örökrészemet.
- Ugyan kérem - felelte Anette dühösen -, ön zsaroló!
Gonosztevõ!
- Én jogos tulajdonomat kérem az ön apjától!
- Az én apám soha, senkivel sem követett el jogtalanságot!
- Parancsoljon - mondta Lingeström, és egy levelet tett eléje:
Alulírottak Ifirizbõl tízmillió font értékû aranyat viszünk magunkkal.
Megállapodtunk abban, hogy amennyiben valamelyikünk meghalna, úgy részét a többi bajtárs örökli.
192.. Abudir oázisban. Ifiriz. Báró Lingeström, Portenif, Laboux, Latourette, Van Diren és Hurine légionáriusok.
Felismerte az apja aláírását.
Kétségtelen, hogy valódi!
- Ez nem bizonyít semmit.
- Tessék!
Egy rongyos, sárgult levelet tett a leány elé.
Reszketõsen írt, primitív írás volt:
Fiam!
Rövidesen meghalok...
Borzasztóan bánnak itt a foglyokkal, és gyengülök egyre.
Elküldöm ezt az okiratot.
Gustave Laboux-val együtt harcoltunk mint légionáriusok, Ifirizben.
A király elesett, és a légionáriusok a gyermek trónörökössel és néhány bennszülött vezérrel elmenekültek.
Velük volt a király vagyona is, az államkincstár.
Laboux sebesült volt.
Õt hordágyon vittük.
Kegyetlen és vad dolog az élet ott lenn.
Mit szépítsem?
Elhatároztuk, hogy leöljük a bennszülött vezéreket és a pénzt elraboljuk. A dzsungelben voltunk.
Terv szerint történt minden.
Az aranyat megkaparintottuk.
A sebesült Laboux-t magunkkal vittük és szerencsésen elmenekültünk.
Ez a Laboux, miután elrejtettük az aranyat és Kufra oázisba értünk, egy de Bertin nevû századossal összejátszott.
De Bertin katonái elfogtak bennünket és szemünk láttára, õ meg Laboux, ketten, kiásták a király vagyonát...
Laboux tudta, hogy mit csinál.
Ugyanis, ha szólunk valakinek az aranyról, akkor felkötnek a legyilkolt bennszülöttekért.
Õ aznap elmenekült.
Bennünket mint szökevényeket elfogtak és elítéltek...
Azóta Laboux és de Bertin karriert csináltak, én meg itt halódom Columb-Bécharban, és azt hiszem, Portenif is él még valahol.
Állj bosszút, fiam, próbáld visszaszerezni, ami téged illet...
Báró Kurt Lingeström
Columb-Béchar, Compagnie Discipline
Anette dermedten nézte a levelet.
- És ön szerint hol a pénz? - kérdezte a bárótól.
- Az Alfa Romeo kocsi szinte tiszta tizennégy karátos arany...
Most értette... Miért nem fogja eléggé a fék... Miért nem megy gyorsan, miért fogyaszt több üzemanyagot: nehéz a kocsi az arany súlya miatt.
Este Anette Laboux otthon volt.
És a tizennégy karátos autó Lingeström és társai birtokában.
4
Végül az apa megszólalt:
- Azt hiszem, öregem, a te katonai becsületed is megkívánja, hogy Anette-nek elmondjak mindent.
- Igen... - bólintott de Bertin.
- Anette tudni fogja, hogy hallgatnia kell.
- Nézd, leányom, ezek is okmányok...
A pénzszekrényhez ment, és elõkeresett egy régi bõrtárcát.
Néhány írást vett ki belõle, és odaadta Anette-nek.
Gustave Laboux-t a mai napon paranccsal Oranba küldjük, ahol jelentkezik a vezérkar D. osztályánál.
Egy másik parancs:
Gustave Laboux-t a mai napon paranccsal Oranba küldjük.
Mint katonaszökevény jelentkezik Ifiriz uralkodójánál, Mala Padannál, és felajánlja szolgálatait a lázadók ellen.
Titkos összeköttetést tart fenn az Abudirban állomásozó vezérkari századossal, de Bertinnel, aki további instrukciókat közvetít.
Kelt stb...
Anette örömében sírni kezdett.
Azután összecsókolta az édesapját.
- Milyen boldog vagyok...
Én... én már azt hittem, hogy te... mégis tettél valamit...
- Engem ezért a lopásért tüntettek ki a meghatalmazott miniszteri megbízatással - mondta Laboux.
- Vállalni kellett még a rablás csúf látszatát is, mert Franciaország nem keveredhetett az ügybe.
- Miféle ügybe...
- Mala Padan, Ifiriz franciabarát uralkodója ellen lázadást szított egy Dizard nevû portugál.
A gyarmati status quo megsértése lett volna, ha valamelyik nagyhatalom nyíltan közbelép.
Viszont Mala Padan franciabarát néger király volt.
A rejtélyes ügynek ez a nyitja!
- Mondd el Anette-nek a többit is - szólt közbe de Bertin -, ha már ennyit tud.
Laboux, akit az események kissé megviseltek, felhajtott egy pohár konyakot.
- Hát figyelj, Anette.
Mint külügyminiszteri tisztviselõt kineveztek Mala Padan mellé diplomáciai tanácsadónak.
Amikor elkezdõdtek Ifirizben a zavarok, azt a bizalmas utasítást kaptam, hogy szervezzek a hivatalos francia körök tudomása nélkül önkénteseket Ifiriz hadserege számára.
Ekkor beléptem a légióba, és mint közlegény szolgáltam.
- Csillogni kezdett a szeme.
- Kemény hónapok voltak, de sohasem felejtem el!...
Anette arca elborult.
Egy másodpercre megülte õket ugyanaz a gondolat.
Gorcsev már több órája útban van Afrika felé, a tengeren.
- Hosszú ideig - folytatta sóhajtva Laboux - sorra jártam a helyõrségeket, és pénzzel, mesékkel, Abudir oázisába csábítottam a katonaszökevényeket.
Abudir a határon van, és a nem túlságosan éber francia határõrségen könnyen átszöktek a katonák.
Az utolsó csoporttal magam is átmentem.
Ezek között volt a lezüllött Lingeström báró is, ennek az alaknak az apja.
Dizard forradalma egy áruló miatt gyõzedelmeskedett.
Mala Padant megölték, de Abe Padan, a tizenötéves trónörökös és néhány hûséges törzsfõ egy kis csapat légionáriussal együtt menekült.
Elhozták az ország aranykészletét, és velük voltam én is, súlyos sebbel.
A többit tudod, Lingeström és társai, közöttük ez a Portenif is, leölték a törzsfõt.
Az egyik fõnök elmenekült a tizenötéves Abe Padan trónörökössel.
Én sebesülten, tehetetlenül, mit tehettem?
Látszólag velük tartottam.
Abudirban, ahol de Bertin titokban együttmûködött velem, valamennyit elfogták.
Azután úgy tettünk, mintha de Bertin meg én, ketten ellopnánk az aranyat.
Mert ha beszolgáltatjuk, úgy a Francia Köztársaság köteles kiadni az új államfõnek, Dizardnak.
Engem visszahelyeztek a diplomáciai szolgálatba, és az ügy elaludt.
Az arany és a trónörökös eltûntek.
Közben Abe Padan húszéves lett...
Elrejtve élt Marokkóban, és igen jó nevelésben részesült.
Elérkezett a leszámolás Dizarddal, a bitorlóval.
Ehhez elsõsorban az arany kellett volna, amit ketten õriztünk...
- És... hogy került az autóba... az arany? - kérdezte Anette.
- Ilyen mennyiségû aranyat titokban szállítani igen komplikált.
Átvinni innen Afrikába, a határõrségen keresztül Ifirizbe, nagy feladat.
Így adódott az idea: egy autó alkatrészeibe belekovácsolni a kincset.
Egy haditechnikai mérnök, Goulain százados személyesen végezte a munkát, két tisztjével.
- Minden kitûnõ lett volna - mondta de Bertin -, ha nem jön ez a Lingeström.
- Az ördög küldte! - bólintott rá Laboux dühösen, és felhajtott egy pohár italt.
- Az apja megírta azt az átkozott levelet...
És egy napon beállított hozzám ez az alak.
Jobb embernek látszott.
Az igazságot nem mondhattam el, és a botrány, különösen most, rossz lett volna...
Hát megígértem neki, hogy a lopott aranyból kárpótolom.
Adtam neki valamit a magaméból, és...
- És fecsegtél elõtte! - kiáltott de Bertin.
Laboux fülig pirult.
- Eh! Hát olyan nehéz egy úriembernek elviselni azt a látszatot, hogy tolvaj!
- És... - mondta Anette - az autót... Odaadtad... Énértem...
Hallgattak.
- Hát - szólalt meg végül Laboux.
- Egy baráti néger országgal kevesebb lesz a francia gyarmatok közelében.
A tizennégy karátos autó aranya arra kellett volna, hogy Abe Padan felfegyverezze a királyhû törzseket.
Ismét csend volt.
Végül Anette bátortalanul megjegyezte:
- És... mi van Gorcsevvel?
De Bertin elõször Laboux-ra nézett.
- Beszéltem egy kapitánnyal - szólt aztán -, Pierre Boussier-nek hívják, referens a hadügyben...
- Megnézte a törzslapot.
- Gorcsev éjjel jelentkezett Nizzában, és még tegnap elindult Oran felé.
Laboux egy szó ellenvetést sem tett...
Még mindig csak a szõnyeget nézte.
Nem volt oka rá, hogy kifogásolja de Bertin eljárását.
Õ ugyanis kétezer frankot adott Dauville tiszthelyettesének, aki Hector Potiou mellett, mint kiképzõ altiszt utazott Oranba, hogy értesítse idõnként Gorcsev sorsáról.
- Istenem - mondta Anette -, most az én lelkiismeretemet terheli, hogy az autó nincs...
De Bertin erõltetett vidámsággal felelt.
- Eh!
Majd csak talál valami más módot a magas diplomácia, hogy eljárjon Dizard ellen!
Gyerekek!
Menjünk ki, mert az idegeink nem bírják!
- Én nem megyek sehová! Gorcsev sem mehet... - mondta csökönyösen.
- Csend!
Amíg én itt vagyok, addig nyugodt lehetsz!
Pierre Boussier megígérte, hogy afrikai útja során gondol Gorcsevre.
Boussier kapitány mint hadügyi referens járja Afrikát, és két hét múlva Oranban lesz.
Azt mondhatom Gorcsevrõl, hogy igen közel áll hozzám.
Ha azonnal velünk jössz a Negrescóba, akkor egy lapot is írok neki.
- Jövök, jövök...
Laboux még mindig nem szólt.
Gorcsev tragikus ostobasága aránylag nagy súllyal nehezedett a lelkiismeretére.
- Hej, André! - kiáltotta a tábornok, és tapsolt.
- Elég volt a búsulásból, gyerekek!
André belépett.
Szemén a daganat egy-két opálszínû és lapis-lazuli árnyalattal gazdagodott, viszont maga a szem olyan keskeny lett, mint egy ceruzavonás.
Laboux szokása szerint intézkedett:
- Az autó készüljön...
- Elharapta a többit.
Az autó!
Hol van az már.
Sóhajtott.
- Telefonáljon - mondta a tábornok -, hogy taxit küldjenek.
- Igenis.
- A küszöbrõl visszafordult.
- Parker vigye a garázsba a kocsit?
- Eh! Értse meg - szólt rá Laboux. - Az Alfa Romeót eladtam.
Az új gazdájánál van...
- Uram!
Sir Gorcsev elég kíméletes vagy szórakozott volt, amikor leütött, mert nem vakított meg teljesen, és így nyugodtan állíthatom, hogy a kocsi itt áll a kapuban.
Mind az egy szememmel láttam...
Lerohantak...
A tábornok lépett ki elsõnek a kapun, és visszahõkölt.
Anette felsikoltott.
Laboux kimeresztette a szemét...
- Mi??!
Az autó sértetlenül ott állt a gyalogjáró mentén, csak a hûtõje horpadt be kissé, és egy elütött kacsa véres tollai tapadtak a motorházra.
...Valahol a gumipadlón fekete monoklikeret hevert.
Egy kis részén lepattogzott a celluloid...
X. FEJEZET
1
Vanek úr - mondta Gorcsev, és letette az újságot, amely Anette elrablását hozta hírül.
- Ön most titkári feladatának magaslatára lép.
- Eddig nem álltam volna ott? - kérdezte hûvös csodálkozással.
- Helytelenül fejeztem ki magamat.
Ön eddig felhõi magasságokban tevékenykedett.
Most azonban a sztratoszférába kell mennie!
- Szívesen megyek, de tudnom kell a közelebbi címet, mert Marseille-ben nem ismertem ki magamat.
Azt hiszem, hogy ez az áruház ott van a pályaudvar környékén, nem?
- Eltalálta!
- Mit hozzak?
- Semmit.
Magam intézek mindent.
Ugyanis én tudom az újsághírben közölt bûnügy megoldását, tudom, hogy hol van Anette Laboux!
- A telefonkönyvben nincs.
Az egyetlen filmszínésznõ ez a Zwillinger nevû.
Nem lehet, hogy mégis ezzel volt kalandja, csak a hölgy most nem akar tudni önrõl?
- Lehetséges - hagyta rá lelkesen, mert elhatározta, hogy soha többé nem vitatkozik titkárával.
- Én tehát most az ön kilépési engedélyével távozom, ön viszont itt megvár.
Itt még senki sem ismer, csak egy hentes...
- Hentes?!
Azt ismerem!
Nem Krompachnak hívják?
- Zagarosky az illetõ.
Ment már, mint a karikacsapás!
Tudta, hogy mit kell tennie, ha gyorsan végezni akar Vanek úrral.
- Ön négyszáz frankot kap, Vanek úr, ha ma éjszaka egy óráig helyettesít engem.
A fõ, hogy névsorolvasásnál jelentkezzék.
Indulás elõtt visszatérek, hogy leváltsam.
- Igazán szívesen, mert polgári személyt ezek nem büntethetnek meg.
De nincs semmiféle holmim.
- Nekem van az ágyam felett, a polcomon minden, amire a légióban szüksége lehet.
- Arra a rövid idõre csak türelemre van szükségem.
Ha jövõbe lát, úgy ezt bizonyára nem mondja.
De mint már a regény más helyén említettem: az embert saját jól felfogott érdekében úgy teremtették meg, hogy ne lásson a jövõbe.
...Tíz perc múlva Gorcsev elhagyta a Fort-St.-Jean-t egy olyan polgári ruhában, amely több személy számára is kényelmes tartózkodási hely lett volna.
E ruhát a titkára viselte nemrégen.
Vanek úr egy diákosan rövid katonanadrágban tûnt elõ az átöltözés után, a sapka a feje búbján, és a zubbony könyökig ért.
A gombok viszont lepattogzottak róla.
Elsõsorban megszólított egy ezredest, aki éppen áthaladt az udvaron, és a sapkáját udvarias köszönésre emelte.
- Jó napot, Petrovics vagyok.
Kérem, fõhadnagy úr, merre van itt a legénységi hálóterem?
Az ezredes pillanatokig azt hitte, hogy a helyõrség fellázadt, és nyomban lemészárolnak mindenkit.
- Ugyanis - folytatta Vanek úr vidáman, és az ezredes egyik kitüntetését nézegette, két ujja között - nem ismerem a járást.
Pardon...
- Ezt azért tette hozzá, mert véletlenül leszakította az I. osztályú Sasrendet.
- Ki maga? - kérdezte még mindig döbbenten az ezredes.
- Új alkalmazott vagyok a véderõnél, kérem.
Nevem Van...
Nevem van: ez, hogy Petrovics.
Az ezredes egyszerre úgy elkezdett nevetni, hogy Vanek úr ijedten hátralépett.
- Édes fiam - szólt végre az õsz katona igaz részvéttel -, mondja, az Isten szerelmére, hogy mehetett maga katonának?
- Most nem errõl van szó kérem...
- Szedje össze minden akaraterejét igen gyorsan, mert különben szörnyû élete lesz.
Nagy dolog az itt, feljebbvalóval beszélni.
Álljon egy kicsit katonásan.
- Azt én mind tudom a híradóból, de hát most nincs gyakorlatozás, nem igaz?
Mi értelme lenne itt gyerekeskedni?...
Nincs egy szál gyufája, fõhadnagy úr?
Az ezredes újra visszaesett a nevetésbe.
Azután szomorúan rázta fejét.
- Uram atyám! - mondta az ezredes.
- Hogy jut eszébe egy ilyennek uniformist húzni...
Szívbõl sajnálom magát!
Tudja azt, hogy ha két napig katona lesz, akkor ezért kurtavasat kap, és huszonnégy órás szolgálatot lát el?
Szomorúan megcsóválta a fejét, és továbbment.
Vanek úr dühösen nézett utána.
- Ebbõl tudjam én, hogy hol a hálószoba...
No, mindegy...
Halló! Káplár úr!
Az õrmesterre kiabált.
Verdier-re.
Az Oroszlán úgy fordult meg, mint a villám.
- Ki vagy?
- Petrovics.
- Hazug pimasz!
A P. betûs újoncokat még nem öltöztették be.
No, de elég, a számod: 27...
- Kérem, most nem errõl van szó - türelmetlenkedett Vanek úr -, minek állandóan ezeket csinálni?!...
Az Oroszlán megtalálta egy lajstromban a 27-es nevét, és ebbõl az alkalomból élete fényordítását hallatta.
- Segítség! - kiáltotta ijedten Vanek úr.
- Gorcsev!
Te Gorcsev vagy!!
- Na és?
Nem ezt mondtam?...
Az Oroszlán mosolygott.
- Én a kabóca vagyok - szólt jelentõs hangsúllyal.
- Örvendek, Vanek.
Mondja, Kapocsi úr, hol itt a hálóterem, és hogy gyújthat rá az ember?
Az Oroszlán nem ölte meg.
Sõt! Szolgálatkész mosollyal elõvette az öngyújtóját és tüzet adott, azután karon fogta Vanekot.
- Magam vezetem a hálóterembe.
Parancsoljon. Önnel udvariasan kell bánni!
Hiszen még nem tette le az esküt. Ugyebár?
- Ez ráér, ha most nincs idejük...
Igazán nem égett a körmömre.
- Én viszont alig várom...
Parancsoljon... - mutatott az ajtóra.
- Csak ön után.
Egy öreg légionista a közelben elfedte az arcát a félelmetes látvány elõl.
- Ön nagyon kedves altiszt - csevegett Vanek.
- Tudja, a regényírók annyi hülyeséget terjesztenek a légióról, hogy igazán elmondhatom: kellemesen csalódtam.
A hentes éppen akkor hurcolkodott.
Áttették a megbízhatatlanokhoz innen.
Nagy sárga bõröndöt cipelt, és beleütközött Vanek úrba.
A titkár nem is sejtette, hogy ez a bõrönd Gorcsevé volt.
Vanek úr végigdõlt egy ágyon és aludt.
Nagyon ideges lett, amikor egy ragyás képû breton ledobta a földre szó nélkül.
Alkonyodott.
Kissé szerette volna, ha Gorcsev jön már.
Azután megszólalt a kürt.
Sorakozó!
Az udvarra siettek. Vanek úr velük.
Névsorolvasás... .
Gent káplár egy ívrõl mondta a neveket.
Közben odajön Verdier õrmester.
Csendben hangzanak a nevek, sorban.
Egyszer csak kilép Vanek úr, és megfogja a káplár karját:
- Bocsánat, hogy félbeszakítom, nem kerestek engem itt az imént?
Halálos szünet.
De mielõtt Gent megölhette volna, az Oroszlán nyájas mosollyal fordult az újonc felé.
- Nem... kedves Gorcsev, nem keresték.
Mi a teendõ, ha keresik?
- Gorcsev!
- Gent, eddig hiába törte a fejét azon, hogy mi annak a neve, aki a "húgocskáról" és a keresztanyjáról magyarázott: nem jutott eszébe.
Ez az!
- Igen!
Õ a Gorcsev - mosolygott az Oroszlán -, és beszéljen vele szépen, Gent, mert nem tette le az esküt, tehát katonai törvényeink szerint nem vonatkoztatható rá a szolgálati szabályzat...
A káplár megértõen bólintott, azután tovább olvasta a neveket.
De Vanek úr még egyszer megfogta a karját:
- Bocsánat, de ha esetleg keresni fognak...
- Csend!
Ezt egy hadnagy mondta, aki éppen odalépett.
- Kérem, szakaszvezetõ úr...
- Újonc!
Maga idióta!
Miféle szemtelenség ez?
Ha katona nem is volt még, azért gyerekszobája lehetett!
Valamit mormogott, de csendben maradt.
Névsorolvasás után azt mondta az õrmester:
- Akik a megbízhatatlanok közé tartoznak, azok menjenek a négyes számú kaszárnya-épületbe.
A többi készüljön, tizenegy órakor indulunk.
Elmehetnek!
Vanek úr a kapuhoz sietett, és a nyakát nyújtogatta a rácsok közeit kerülgetve.
- Menjen innen - mondta a napos káplár.
- Jó, jó.
Nem harapom le a kaput.
Itt mindenki ideges állandóan.
- Hordja el magát!
- Hallottam!
Nem vagyok süket.
Maga itt a portás szolgálatos?...
Kérem, ha keresnének, én Petrovics vagyok...
- Pusztuljon, mert vasra veretem!
- Veretni is lehet a katonákat?...
Szép kis rend, mondhatom.
És ment a hálóhelyre.
A hentes már elhurcolkodott a megbízhatatlanokkal, és hogy ez a beosztása mennyire indokolt volt, azt mi sem bizonyítja jobban, mint Gorcsev gyönyörû és jól felszerelt bõröndje, melyet egyszerûen ellopott.
De a fadobozt, amelyre Cortot ráírta, hogy Gorcsev Iván, és átkötötte spárgával, azt otthagyta.
Viszont Vanek úr, aki csak annyit tudott, hogy légionáriusok számára felszerelt poggyásza van az ágya felett, kissé meglepõdött, amikor mindössze egy névvel megjelölt szivardobozra bukkant.
Ebben lenne minden, ami egy légionáriusnak kell?
Nem tévedett megint ez a Petrovics?
Valaki megszólalt mellette.
- Még be sem mutatkozhattam: nevem Würfli Fedor, tánc- és illemtanár.
- Örvendek.
Van... van itt valaki, aki szintén Fedor.
Nevem Petrovics.
- Nem Gorcsev az álneve?
- Nem. Petrovics az álnevem. Gorcsev az igazi.
- És Tintoretto?
- Mit kér?
- Mondom, Tintoretto.
Vanek úr egy ideig tanácstalanul pislogott.
- Ön olasz?
- Svájci vagyok.
- Sajnos nem tudok svájciul...
- Levette a szivardobozt.
- Érdekes ez a kis poggyász - mondta.
Würfli úr elnézõen mosolygott.
- Ne feszegessük...
- Nem is kell.
Csak elvágom a kötelet, az elég, így... hm.
Mondja kérem, ez egy komplett légionáriusfelszerelés?
És elõvette a doboz tartalmát: két használt kapca, egy darab spárga, néhány álkulcs, valamint egy dugóhúzó és igen sok szivarvég.
- Lehet - mondta Würfli.
- Még nem kaptam meg a felszerelést.
- Minek fontos a sivatagban a dugóhúzó? - tûnõdött Vanek úr.
- És miért látják el a katonákat álkulccsal meg szivarvéggel?
- Talán a dohány levelét gyógyszerül használják.
Ugyanis az afrikai katonák mind skorbutot kapnak.
Vanek úr idegesen kirázta a dobozt.
- Én nem kaptam.
Vagy ha igen, akkor ellopták a skorbutomat innét.
Würfli úr kíváncsian nyújtogatta a nyakát.
- A szimbola benne van?
- Mit csináljak? - kérdezte Vanek úr hökkenten.
- Állítsa össze a három darabot.
- Miféle darabot...
- Hát, amit a dobozban tart.
- A szivarvégeket?
- Ne tréfálkozzon, kérem.
Csavarja össze a hármat, és fújjon valamit.
- Jó - biztatta egy nyájas idegorvos megnyugtató mosolyával Vanek úr - majd összecsavarom a spárgát a kapcával és fújom...
Miért nincs itt önborotva?
Halló!
Felettes!
Gent káplár jött be, annak kiáltott, és az altisztben felforrt a méreg:
- Ide figyeljen, maga ló...
Holnap olyan csodát lát!
- Miért? Mi lesz holnap?
- Holnap esketik! - kiabálta a káplár.
- De kérem, én már nõs vagyok!
Ekkor felharsant a trombita.
- Sorakozó! - kiáltotta Gent, és kisietett az udvarra.
Vanek úr velük, a fadobozzal.
Nyugtalanul nézett szét.
Gorcsev nincs sehol!
- Érdekes - mondta Würfli.
- Minden mûvész bogaras.
- Lehetséges.
- A zenészek és a festõk is.
- A balett-táncosok és a kõfaragók is.
Mondja, nincs más gondja?
Idegesen nézelõdött mindenfelé...
Nincs itt.
Újabb névsorolvasás következett, azután bevezették õket a kikötõbe, egy hajóhoz.
Gorcsev még mindig nem jött.
Késõ éjszaka volt már.
A gõzös sípolt.
Egy hidat gurítottak eléjük a hajóról.
- Indulunk - mondta a hadnagy Verdier-nek.
- Nem várhatnánk még egypár percig? - kérdezte a titkár.
- Mars, mert a bolondokházába vitetem.
- Érdekes - mondta idegesen, amikor indultak -, mindenbõl ilyen nagy ügyet csinálnak... Mintha elszaladna a Szahara, ha nem sietnek úgy...
De fenn volt a hajón... Ott állt a korlátnál.
És még remélt, pedig virradt már.
Nyugtalanul izgett-mozgott.
Mi lesz ebbõl?
Talán jön még, de Gorcsev csak nem jött és a hajó elindult.
Ekkor Vanek úrhoz lépett egy matróz:
- Ezt küldte valaki egy félóra elõtt.
Hogy adjam át a 27-esnek!
Gorcsev írta helyettesének:
Tisztelt Vanek úr!
Önhibámon kívül, sajnos nem jöhettem vissza.
Oranban leváltom, addig napi kétszáz frank a fizetése, amit holnaptól kezdve nevére elhelyezek egy banknál, és átszármaztatom az elismervényt.
Egy kis türelmet kérek.
Az ön hálás fõnöke, Petrovics
...És a gõzös vitte Afrikába Vanek urat.
2
Gorcsev lesietett Vanek úr különös ruházatában az erõdbõl a Vieux Port-ra, habozás nélkül beült az elsõ magára hagyott autóba, és szokása szerint elkezdte azon nagyszerû túráinak egyikét, amelyek ókori barbár hordák invázióira emlékeztettek a hõsünk útját jelzõ nyomokban.
Sietnie kellett, hogy beváltsa ígéretét, és kiváltsa Vanek urat, aki ott maradt helyette, mint Schiller hõskölteményében egy bizonyos úr, mivel a barátja esküvõi meghívásnak tett eleget kivégzése elõtt.
Teljes sebességgel vezetett, és aránylag szerencsével, mert úgyszólván La Ciotáig kitartott a jó kis Citroen, pedig az kis híján tizenhat kilométer Marseille-tõl.
A halászkikötõben azonban nem volt luxuskocsi, csak teherautók a hajnali zsákmánnyal.
Gorcsev rövidesen úton volt Toulon felé egy fuvar hallal.
Az erõs, nagy kamion még Grenoble-ban is jól tartotta magát, mindössze a hûtõje horpadt be egy lámpaoszlop eltörésétõl, és telehintette egy leányiskola növendékeit döglött halakkal, de különben az út intermezzo nélkül múlt el Toulonig, ahol Gorcsev megelégedetten behúzta a kéziféket, és kiszállt egy baromfi-kereskedés kirakatában.
De hát ki tudja az ilyesmit hajszálpontosan kiszámítani?
És különben is az vesse Gorcsevre az elsõ követ, aki utoléri.
Mert azonnal elfutott.
Félórai rohanás után a tömeg nagy része elmaradt, csak nyolc-tíz amatõr hosszútávfutó tartott ki, ezeket bevárta, megverte õket, és egy távoli utcában posztoló rendõrhöz sietett:
- Elõször arra feleljen, hol lopta ezt a ruhát?!
Gorcsev ruhája többeknek is feltûnt, és ezek körülállták õket.
- Jöjjön csak a rendõrségre...
Szép kis alak!
- Én a Texas vendéglõ-t keresem...
Erre a védekezésre kis híján meglincselték.
A rendõr vezette, és Gorcsev aggódva gondolt Anette-re, nem is szólva Vanek úrról, aki mint Schiller valószínûtlen hõse, túszként várja, és bizonyára marhaságokat követ el.
Szerencsére egy viadukt lépcsõjéhez értek, és innen lelökhette a rendõrt három útburkoló munkásra, úgyhogy tovább nem jutott.
Gyönyörû stílusban, nyílsebesen futott, elõredõlt felsõtesttel.
Ez az egyéni futóstílusa mindig számos követõre talált, de nem érték utol.
Gorcsev rövidesen kiért a rakpartra, és elmaradt mögötte valamennyi üldözõ.
Istenem, uram!
Hát már sohasem fogja megtudni, hol van a Texas vendéglõ.
Vagy hat ember beszélgetett egy csoportban.
Tán ha ezek között letérdel, vagy revolvert fog rájuk, megtudja végre, hogy hol van a Texas vendéglõ.
- Halló!
Hisz ez az én fiatal matrózom...
Mit keres ebben a ruhában?
Privát Elek volt!
- Jó napot, uram.
Örülök, hogy látom - felelte ijedten.
- Ki ez a kölyök? - kérdezte egy feltûnõen rabló külsejû egyén.
- Zöldfülû, aki a vesztébe rohan.
Védelmembe vettem, mert az ember annyi rosszat tesz, hogy jólesik néha leírni valamit a számadásból.
Hová szökött a múltkor, maga taknyos?
- Féltem magától, uram - felelte gyerekes szerénységgel Gorcsev.
Ezen jót nevettek, tetszett nekik a kedves arcú, gyámoltalan fiú, és egy Drugics nevû szófukar útonálló barátságosan vállon veregette, hogy Gorcsevnek kiesett az óra a zsebébõl.
Nyomban rokonszenvesnek találták, és ez lett a veszte.
- Most már maradj nyugodtan velem.
Én nem bántalak, te kis gyáva - nyugtatta meg Privát Elek.
- Úgy illik, hogy mi is tegyünk valami jót, hogy védjünk és gyámolítsunk egy gyengét, mert ezt mégiscsak betudják nekünk tárgyalás elõtt a túlvilági tényállásunkba.
- Mivé lenne magában az ilyen kölyök a kikötõben - mondta jólelkûen egy Jázmin nevû kerékpártolvaj, és a Drugics nevû hallgatag ember vállon veregette a fiút, biztatólag, hogy kiesett a zsebébõl egy fél tucat töltõtoll meg néhány autóalkatrész.
- Beléptem a légióba - mondta, hogy megszabaduljon tõlük.
- Este jelentkezni kell.
Privát Elek felhördült:
- Mit mesélsz?
Megõrültél?!
- Dehogy jelentkezel!
Szegény fiú!
- Tisztára bolond!...
Hisz az a pokol - kiáltozták mind.
- Engedjenek, drága uraim!...
Könyörgöm...
Jelentkeznem kell.
- Futni akart, de elgáncsolták, és Drugics, a szófukar útonálló fejbe ütötte egy létrával, hogy elájult.
3
Amikor magához tért, egy széken ült, kis, dohos helyiségben, mellette Privát Elek a hallgatag Drugiccsal és Jázminnal iddogált.
Szent Isten, hány óra lehet?
- Na, te taknyos! Felébredtél? - kérdezte Jázmin, a kerékpártolvaj, aki nehezen és raccsolva beszélt, mint a finnyás fõurak, de ez attól volt, mert tavaly egy civódásból kifolyólag betörték a fél állkapcsát.
- Hallja, ez nem valami finom eljárás! - fakadt ki Gorcsev.
- Majd épp tõled tanulok eljárni.
Mi?!
Ezentúl a gondjaimba veszlek...
Ha akarod, ha nem, megvédünk!
Ilyen egy kis hülye!
- És meddig akarnak itt fogva tartani?
- Amíg megjön az eszed!
Meleg volt a fülledt kis szobában.
Elannyira, hogy a hallgatag Drugics felhajtott egy fél liter bort.
- De én nem akarok elrejtõzni.
Hagyjanak...
- Tudod-e, hogyha sokat beszélsz, itt, ebben a szobában egy évig is fogva tarthatunk?
- Miért?
Ez itt a rablók börtöne, ahová a tisztességeseket zárják büntetésbõl?
- Nem!
Mert csak egy kijárása van, és azt õrzik.
- Miféle helyiség ez?
- A Texas vendéglõ!
Végre!
Még most sem tudja, hol van, de az biztos, hogy a célnál.
- Ugye elámulsz?...
Itt tanyázik a Mester bandája, szövetkezetünk.
Ez a különhelyiség az övé.
Ma este még 40.000 frank üti a markunkat, amibõl te is kapsz kétezer frankot.
- Feltéve - mondta Jázmin -, ha sikerül azt az alakot megkötözve elhozni ebbe a szobába.
- Nem vitás.
A Halacska sohasem téved - felelte Privát Elek.
- És ha egyszer itt van, akkor végzünk vele! - fejezte be Privát Elek kezének egy jelentõs mozdulatával.
- Kit fognak megölni?... - érdeklõdött a fiú.
- Gorcsev Ivánt.
- Hát még él? - kérdezte ámultan az orosz.
- Igen! De ez nem fog vele elõfordulni többé!
Elég volt!
Gyerünk, fiúk.
- Úgy van.
Fel kell rakni az autót a Gyanús Cápá-ra!
Drugics, aki hallgatag volt, szorosabbra húzta a kötelet, amit övnek használt, és elmentek.
Privát Elek visszaszólt:
- Szökéssel ne próbálkozz, az õrök senkit sem engednek ki a folyosó végén, aki nem valami ismerõs egyén kíséretében távozik.
És Anette?!
Mi van Anette-tel?
Hiszen elrabolták.
De kicsoda?
Senki más, mint az a kövér alak és a Portenif nevû lompos egyén, továbbá Lingeström, akit agyonüt legközelebb.
Nagy Isten!
És Vanek!
Ahogy ideért gondolataiban, máris megjelent a Portenif nevû egyén, aki lompos volt, és ez a kifejezés irodalmilag enyhített jelzõ esetünkben a bandita elhanyagoltságának jellemzésére.
Ezenfelül teljesen részeg volt.
Közömbösen nézett Gorcsevre.
Õ nem látta az oroszt a sötétben, amikor a tábornok ellen támadást kísérelt meg.
Csak azt tudta, amit Privát Elek most röviden közölt vele az ivóban: egy kedves zöldfülût védelmébe vett a banda, mert belépett a légióba.
- A Mester dühös lesz, hogy idehozták a rejtekhelyre - vélte Portenif, és ettõl nem tágított, dacára Privát Elek zavaros elméletének a mennyei tényállásról és egyebekrõl.
- Ezek hülyeségek - felelte legyintve, de annyira részeg volt, hogy nem vitatkozott, hanem bement a rejtekhelyre.
- Na, elfogták? - kérdezte Gorcsev.
- Kicsodát? - érdeklõdött bágyadtan.
- Hát a Gorcsevet.
- Igen! Már hozzák...
Mi?!
Õt elfogták?...
- Iszogatott a gazember gondtalanul, és a Halacska négy emberrel rajtaütött...
Csuklott, leroskadt és szemhéjai fáradtan húzódtak.
Elfogták volna õt iszogatás közben, és nem tud róla?...
- Mit csinált ez a Gorcsev?
- Pimasz gazember.
Valószínûleg egy ellenséges banda embere.
De ha így ül majd itt, mint maga, akkor, egyenként szedem ki a szemeit a zsebkésemmel.
- Miért akar bíbelõdni minden szemmel külön?
Ki velük egyszerre.
- Ne szemtelenkedjék, maga tacskó - mondta, és leült, mert olyan részeg volt, hogy nem bírt a lábán állni.
Bort töltött, és felhajtotta.
- Ha egyszer... - megfogta lomhán Gorcsev nyakát - így a kezemben lesz a torka, hát akkor... a legszebb napom eljött!
- Kár, hogy a kézenfekvõ nyak csak az enyém.
- Kész szerencse, hogy nem sikerült neki áthúzni a terveinket.
Mert azóta megszereztük a leányt, és becseréltük... annál a piszok Laboux-nál az autóra, és... az autót... elrejtettük...
- No, akkor... jó... - felelte Gorcsev, és kissé megkönnyebbült.
A fõ, hogy Anette szabad!
Portenif hirtelen elõrehanyatlott, hogy homloka az asztalhoz koccant, és elaludt.
Lassan elbóbiskolt.
Gorcsev kétségbeesetten nézte a faliórát.
Este lesz lassan!
Ez a szegény Vanek hiába vár...
Portenif hatalmas puffanással a földre zuhant.
Kisebbfajta alkoholmérgezése lehetett.
Gorcsev otthagyta a padlón.
A disznó!... Érzéketlen gyilkos!...
Egyik negyedóra múlt a másik után, és Portenif hortyogott...
Kimenni nem lehet, mert valószínû, hogy õrzik a folyosó végét, ahol az ivóba nyíló kijáró van.
Márpedig Privát Elek és társai nem viszik ki innét...
Végre megjelent egy lapos arcú, púpos egyén.
- Na, hozzátok...
Megvan a gazember - és vidáman a fiúkhoz fordult.
- Negyvenezer frank üti a markunkat!
Elfogtuk Gorcsevet.
És hurcolták az ajtón összekötözve, fejbe vert állapotban Cortot-t, a bûnözõt, aki honvágyban szenvedett.
XI. FEJEZET
1
Odadobták a sarokba a leütött légionáriust. Azután Portenifet élesztgették, kevés sikerrel.
- Hej! Vén rabló!
Hortyogás.
- Hagyd azt a részeg barmot.
A Mester eljön, fizet, és elviheti a Gorcsevjét.
Közben a hallgatag Drugics azzal szórakozott, hogy Portenif fejét idõnként egy csöbör vízbe mártotta.
Végül ez támolyogva megállt a lábán.
- Mi... mit akartok?! - hebegte.
- Elhoztuk, itt van!...
- Kit?!
- Gorcsev!
Ott a pimasz.
És Cortot-ra mutatott.
Portenif elõvette a zsebkését.
Bizonyára azért, hogy ígéretéhez híven kiszedje egyenként a fogoly szemeit.
De Privát Elek visszalökte.
- Majd, ha megkapjuk az árát.
Addig ne rongáld a foglyot.
Portenif ismét földre esett.
És elaludt, vagy elájult.
A hallgatag Drugics levette a székrõl Gorcsev kabátját, és ráterítette.
Most a köpcös lépett be, aki bár kültelki ízléssel, de hódolt a férfidivatnak.
- Azt üzeni a Mester, hogy rakjátok fel az autót a Gyanús Cápá-ra.
Azonnal.
- Hohó!
A Gyanús Cápá-t elõbb ki kell hozni a Quai de Belges-tõl, a Pharaóig, ahol a kocsi áll, mert az autót nem szabad elindítani.
- Az soká tart!
Elõbb a pénzt kérjük, Aldous!!
A köpcös, akin most már látszott, hogy félvér, gõgösen felelt:
- A Mester idejön a pénzzel és kifizeti, amikor elviszi Gorcsevet.
Akkor is, ha egy megbízottatok van itt! ...
- Belerúgott Cortot-ba:
- Meghalt ez az alak!
- Fenéket - felelte Jázmin.
- Csak nem tesszük tönkre az árut!
- Jázmin, te itt maradsz, és átveszed a pénzt - intézkedett Privát Elek.
- Másfél óra alatt behajózzuk az Alfa Romeót.
Megbízunk a Mester becsületében.
Ha csalódunk, még mindig ott az autó zálognak - vélte Privát Elek.
A hallgatag Drugics eddig azzal foglalkozott, hogy rúgásokkal élesztgette Portenifet, de ez a kísérlet sem járt eredménnyel.
Ráterítette hát újra Gorcsev kabátját, vette a sapkáját, és ment.
A többiek követték.
Csak Jázmin, Aldous, a két Gorcsev és az ájult Portenif maradtak ott.
- Én beülök a Fekete Csillag-hoz - mondta Aldous.
- A Mester úgyis idejön értem.
- Én is jövök - mondta Jázmin.
- Kölyök, úgysem mehetsz ki innen, az õrökön át, hát vigyázz a fogolyra.
Ha itt hagyják nálad a pénzt, 40.000-nél kevesebbet ne fogadj el.
...Cortot csodálkozott, amikor magához tért.
Zúgott a feje, és az igazi Gorcsev mosta az arcát.
- Mi... mi az...?
Hol?
- Ember!
Hogy kerül ide?
- Potiou Hectorral... mulattam... azután ... egyedül...
- Hiszen maga délután Marseille-ben hajóra szállt!
- Ne...em. - hebegte...
- Potiou odavett... legénynek, és ...együtt utaztunk volna... most... Toulonból...
Gorcsev elõtt rémlett valami errõl az "egyéni" utazásról...
Portenif hortyogása félelmetes kísérõzenéje volt a furcsa viszontlátásnak.
- Figyeljen... fel tud állni?
- Miután ez sikerült valahogy, gyorsan írt valamit, és átnyújtotta Cortot-nak.
- Magát bizonyára kiengedik innen, ha bebizonyítja, hogy nem Gorcsev.
Lehet, hogy erre nem kerül sor.
A fõ, hogy hallgasson.
- És... ez az írás?
- Ha kiszabadul, juttassa el Marseille-be, a Constanz gõzöshöz.
Tán eléri még, ha késõn indul a hajó.
A 27-es közlegénynek szól.
Cortot bambán zsebregyûrte.
Ebben a pillanatban nyílt az ajtó, és lövésre kész pisztollyal belépett Lingeström báró.
Mögötte egy széles vállú, õsz, komor ember.
A Mester!
2
A báró egy futó pillantást vetett Gorcsevre.
- Ez az... rendben van.
- Ez meg itt ki? - kérdezte a Mester Cortot-ra mutatva.
- Most mondta Jázmin az ajtóban, hogy valami tehetetlen alakot is fogva tartanak, aki megszökött a légióból - vetette oda türelmetlenül Lingeström.
- Ezt majd elintézzük! - ordított a Mester.
- Ránk uszítják a katonaságot hülyeségekkel.
Az én engedélyem nélkül ide nem lehet foglyot hozni!
- Most ez nem fontos - legyintett Lingeström, és merõen nézte Gorcsevet.
- Elõbb ezzel végzünk, ha nem kap észbe.
Álljon a kocsival az udvar kapujához.
Ha elmentem, akkor megkocsikáztathatják Gorcsevet.
- Ehhez megkeresem Aldoust. Egyedül nem csinálok ilyent.
Az orosz jól tudta hogy mit jelent a kocsikáztatás.
Egy golyó és az élettelen utas kirepül a robogó kocsiból a tengerbe...
De mi a másik lehetõség?
Az is van!
Ezek nem tudják, hogy a rablók Cortot-t hiszik Gorcsevnek.
Hogy is gondolnának erre?
- És ha nem találja Aldoust? - kérdezte Lingeström a Mestert.
- Dehogynem találja - legyintett Gorcsev.
- A Fekete Csillag-hoz ment.
A mester összehúzott szemmel végignézte.
- Szeretem, hogy nem ideges - dörmögte, azután Cortot-hoz fordult.
- Maga barom!
Most kilököm!
De ha még egyszer az én közelemben gyámolítják, akkor lepuffantom, mint a kutyát!
Mars!
Megragadta Cortot gallérját, magával ráncigálta, és kilökte a sikátorba.
Cortot lélekszakadva rohant a legközelebbi kaszárnyába, de elõbb útnak indította Vanek úr levelét.
3
Ketten álltak a szobában egymással szemben: Lingeström töltött revolverrel és Gorcsev vigyorogva.
- Nos, Gorcsev úr? - mondta Lingeström rövid szünet után gúnyosan.
- Ehhez például mit szól?
Mi?...
Azt egyébként jegyezze meg, hogy nem vagyok rabló.
- Ne haragudjék, de honnan tudhattam volna ezt?
- Hagyja a szemtelenkedést.
Ön ügyes szélhámos.
Eleinte becsapott, magam is azt hittem, hogy valami szeles fiatal bolond!
- És ma?
- Ma már tudom, hogy Abe Padan embere.
- Mit csináltam? - kérdezte ijedten Gorcsev.
- Tagadja, hogy ön Abe Padan embere?
- Nem volna sok értelme - felelte rövid habozás után -, ha egyszer úgyis rájött...
- Maga ismerte Mala Padant is?
- Na... úgy futólag...
Én az egész Dalai famíliával jó viszonyban vagyok, és...
- Akar a portugálhoz csatlakozni?
- Hát... - latolgatta Gorcsev -, nem bánnám... különben mégsem.
Aki magával szóbaáll, az nem lehet rendes ember.
Maradok a réginél.
- Figyelmeztetem, hogy Dizard kemény ember, és Abudir messze van.
- Igen?...
Erre nem gondoltam eddig.
Azért majd csak odajutok.
- És Ifiriz?
Abe Padan érdekében se Abudirig, se Ifirizbe nem jut el, az már biztos...
Gorcsev szótlanul töprengett.
Úgy látszik, fontolóra vette a dolgot.
- Nos? - kérdezte Lingeström - mit gondol?
- Megmondom õszintén: ön kísértetiesen emlékeztet egy Vanek nevû titkárra.
- Rendben van.
Így is jó...
Portenif mozgolódott.
És éppen jött a Mester is.
- Kifizettem Jázminnak a pénzt - mondta.
- Aldous kinn vár.
- Jól tette.
Ezt az embert intézze el!
- Meglesz...
- Eléje állt Gorcsevnek.
- Maga nélkül már megkaptuk volna a pénzt a portugáltól.
- Ugyan. Nincs egy vasa se - legyintett Gorcsev.
Sehogy sem tudta hinni, hogy meghal. A fene tudja, miért.
Rágyújtott.
- Utoljára még viccelhet!
- Szóval megölnek?
- Én leszek a halála - mondta a Mester.
- Csúnya halálom lesz.
- Elõre!
- Várjanak!
Lingeström...
Adjon öt perc gondolkozási idõt!
Lehet, hogy belépek a portugálhoz...
- Mi a biztosíték?
- Úgy a kezükbe adom magamat, hogy azt tesznek velem, amit akarnak - mondta sóhajtva Gorcsev, és egy székre roskadt.
- Kérem... hagyjanak... magamra...
A Mester megvetõen nézte.
Látta õ már elégszer, hogy az ilyen legény megtörik.
A Mester kiment Lingeströmmel.
A hosszú folyosón jobbra kanyarodtak, az ivóhoz.
Minden kijárásnál két õr állt.
A baloldali vezetett az udvarra.
- Megtört - mondta a Mester.
- Igen. Úgy látszik.
Ittak néhány kortyot... Azután visszatértek a szobába.
De csak Portenif hortyogott a földön, Gorcsev eltûnt.
...Megszökött, és ez teljesen megfoghatatlan volt!
XII. FEJEZET
1.
A Fort-St.-Thér?se nevû orani erõd udvarán játszódott le az alábbi jelenet egy újonccsapat érkezése után.
Félhivatalos annalesekben még ma is megtalálhatják a hitetlenkedõk e feljegyzéseket, amelyek egy Gorcsev nevû, fekete bajuszú, szemüveges újonc érkezésével indokolják Furion kapitány századparancsnok ideges gyomorbaját.
Egy év múlva tört csak ki annyira, hogy a kapitányt azonnal nyugdíjazták, de állítólag ezen a napon kezdõdött.
Pedig a nap derûs volt, és eseménytelenül indult.
Egy újonckülönítmény érkezett Marseille-bõl, akiket feleskettek, azután kivezényelték valamennyit az erõd udvarára.
Az õrmester megnyalta a szája szélét.
- Magának mit mondott ez a Gorcsev? - kérdezte a káplárt.
- Hogy "húgocskám", és késõbb elmagyarázta, hogy a keresztanyja nem lehet a húga.
- Engem kabócának nevezett.
Errõl még beszélek vele - bólogatott az Oroszlán, és nyájasan, jó étvággyal nézett az említett közlegényre.
Pillanatnyilag még, kiképzés elõtt és a tiszti szemle közben, nem tehetett a két altiszt semmit.
De hiszen nem sürgõs.
Öt év nagy idõ.
Az õrmester vészesen mosolygott.
Vanek úr szerényen visszamosolygott, és kedélyesen bólogatott.
Ekkor jött a századparancsnok, és azonnal megakadt a szeme a bólogató újoncon.
- Közlegény!
- Na, mi van? - kérdezte a közlegény kedélyesen, hogy rokonszenvesnek lássék.
A századparancsnok kimeredt szemmel hátralépett.
Gent, a káplár ezt sziszegte Vanek úr mögött:
- Barom!
A parancsnok elõtt áll!
Tisztelegjen!
- Bocsánat - mondta az újonc észbekapva.
- Nem ismerem még a rangjelzéseket. - És megemelte a sapkáját.
- Alázatos tiszteletem... Nevem Van...
Nevem van, de ez nem fontos...
...A századparancsnok úgy nézte, mint aki kísértetet lát.
Talán ez volt a világtörténelemben az elsõ eset, hogy egy katona megemelte a sapkáját köszönésképpen.
Verdier õrmester a kapitány mögött halotthalványan mutatta a szalutálást.
Mire Vanek úr feléje is megemelte a sapkáját, és csodálkozva mondta:
- Mi már találkoztunk!
Hogy van?
- Vigyázz! - kiáltott a kapitány elképedve.
- Mi ez?!
Hülyék intézete?
- Nem hiszem - felelte Vanek úr bizonytalanul.
- Vigyázz!
Miféle vigyázz ez?
- Mi értelme van ennek, kérem!...
- Hogy hívják?!
- Nevem Van...
Nevem van: Petrovics.
- Hollandi?
- Én?
- Ne kérdezzen!
- Na jó, így nem lehet tárgyalni...
- Miért mondja, hogy Van Petrovics!
Vanek úr elõrelépett, és egy karmesterszerû kézmozdulattal leintette a szólni készülõ káplárt.
- Pardon...
Én Gorcsev vagyok.
Visszavonom a többit...
A parancsnoknak egy másodpercre bágyadtan lehunyódtak a szemei, és mély lélegzetet vett.
- Õrmester!
Ezt az embert kihallgatásra!
Tíz nap salle de police-ra terjessze fel!
És megtörni a fegyelmezetlenségét!
- Végigmérte Vanekot.
- Maga az erõd fennállása óta az elsõ újonc, akit az érkezése napján megbüntetnek!
Szégyellheti magát!
- Azután az altiszthez fordult.
- Maguk is!
Rompez!
Altisztek velem jönnek a beosztásért!
És ment.
Mögötte az altisztek.
Egy fiatal hadnagy, aki eddig szótlanul nézte a jelenetet, most odajött.
- Ide hallgasson, barátom.
Ugye, tudja jól, hogy vannak kitenyésztett vadászebek és gondosan megválasztott õsök után létrehozott különös tehenek.
Hát maga, sajnos, egy tiszta tenyészete a nyárspolgárnak!
- Õrnagy úr állattenyésztõ?
- Nem.
Valamikor pszichológus voltam.
Maga, barátom, igen szerencsétlen lelki alkat.
Tudja, mi az, hogy antikatona?
- Hogyne.
Régi porcelánból készült Napóleon-szobor.
- Maga ízig-vérig civil! - folytatta sóhajtva a tiszt.
- Az õscivil, akinek éppúgy nincs érzéke a katonasághoz, mint ahogy egy süket nem értheti meg Mozartot.
Én borzasztóan sajnálom.
Megértett?
- Nagyjából - felelte Vanek úr - csak az homályos elõttem, hogy mi köze a különleges teheneknek a régi porcelán csészékhez?
- Szomorú egy alak - a hadnagy legyintett, és bólintva továbbment.
Vanek úr felsietett az emeletre, és belépett az ajtón, amelyen ez állt:
Zászlóalj Iroda
Ribou õrnagy
Engedély nélkül belépni tilos!
Benyitott, és az ott ülõ õrnagy elõtt megemelte a sapkáját.
- Jó napot, káplár úr.
Gorcsev névre nem jött levél?
Újonc...
II. század...
Az õrnagy felállt és végignézte.
- Közlegény!
Ezért vasra veretem!
- Miért olyan idegesek itt?
Biztos van már levelem, csak nézze meg: Petrovics.
- Takarodjon innen - mondta csendesen az õrnagy.
- Az altisztjét is megbüntetem!
Mars!
"Itt mindenki ideges..." - gondolta, miközben lefelé ment a lépcsõn.
Amikor az udvarra ért, éppen sorakozó volt ismét.
Mire leért, már állt a sor.
Vanek úr végiglépett az arcvonal elõtt, mint valami tábornok, és nézte a legényeket.
- Közlegény!
Mit csinál?! - kiáltotta a kapitány.
- A helyemet keresem...
Egy hosszú paraszt és egy vörös bajuszú között...
Ahá!... Na, eresszenek!
- Gazember!
- Jó! Jó!
Már beálltam!
Mit izgatja magát?!
- Holnap nyolckor kihallgatásra megy!
Huszonkét nap áristom, kettõs õrség!
Rövidesen megtanítják itt magát... Ne féljen... - Megviselten lihegett.
Ilyen még nem volt!
Az ismerõs hadnagy jött arra, és Vanek úr a sorban mosolyogva leemelte a sapkáját:
- Jó napot!
- Mit csinál?!
- Köszöntem az állatorvos úrnak.
- Megvasalni!
Nem részletezem tovább.
Ezen a napon több altiszt és tiszt orvosságokat szedett Vanek úr katonai magatartása következtében, míg a bûnös a cella kõpadlóján ült, és csuklóját a bal bokájához láncolták.
A rab keserû gõggel mondta a távozó káplárnak:
- Nagyon finom eljárás. Mondhatom...
Amikor a század elsõ alkalommal felsorakozott a gyakorlótéren, Verdier õrmester azzal az élvezetes lassú tempóssággal, amellyel egy ínyenc túl aprólékos elõkészületekkel halogatja az eléje tálalt étel elfogyasztását, vagy kettõt sodort a bajuszán, és így szólt:
- Nna... Lépjen csak elõ, maga ott...
Vanek urat kissé megfélemlítette a környezet, és egy nap alatt tudatára ébredt annak, hogy itt baj van.
Tehát kilépett szerényen, nyájasan.
- Mondja meg nekem - kérdezte nyugodtan az õrmester - hogy ki vagyok én?
Vanek úr megerõltette a memóriáját, és erre visszacsengett a fülébe az altiszt neve, tehát boldogan kivágta:
- Ön a szeretve tisztelt Kabóca nevû altiszt!...
És úgy nézett körül mosolyogva, mint aki némi elismerést remél.
- Barom! - felelte sápadtan Verdier.
- Ezért most megfogja azt a könnyû gépfegyvert, és futólépésben a dombra viszi, ahol figyelõállást foglal el!...
En avant... marche!
Pas de gymnastique!
Most már Vanek úr is belátta, hogy ez nem tréfa...
Kilógott a nyelve, és a negyvenfokos hõségben négyszer is elvágódott, de szaladt.
Végül is pihenõállásban agonizált a dombtetõn, keservesen lihegve és ártatlannak érezve magát a megaláztatásban, mint egy vértanú.
A figyelõállomásra szakadatlanul tûzött a nap, és Vanek úr félig eszméletlenül feltette magában, hogy beszerez egy esernyõt.
Vanek úr kiképzése és kálváriája ezzel kezdetét vette.
Késõbb egy jókora fényszóróval felszerelve megjelent Würfli úr, a Zürichi Ballhaus egykori tulajdonosa, lihegve.
Õ is vétett valamit.
Most egymás mellett pihegtek.
Meleg: 40 fok árnyékban.
De árnyék nem volt a figyelõállomáson.
Csak meleg.
- Miért haragszik rám az õrmester? - kérdezte késõbb Vanek úr.
- A kabóca miatt.
A kabóca egy szöcskefajtájú állat, az õrmester viszont az Oroszlán.
- Mit tudom ezt én?
Az ember csak azt látja, hogy valami nagykutya...
- A mûvészek nehezen bírják a katonaéletet.
- Az biztos - felelte Vanek úr, és vállat vont.
Mit akar ez mindig a mûvészekkel?
- A festõk is ilyenek, és a zenészek is.
- Továbbá a kõfaragók és a balett-táncosok...
- Nem írja alá, amit mondok?
- Hogy egy ember valamit aláírjon, ahhoz elsõsorban a nevét kellene tudnia.
És ezen a ponton kissé kuszált az ügy...
Amikor visszatértek a csapathoz, és néhány alapgyakorlatot tanultak, az õrmester ismét azzal a jóízû, tempós mozdulattal simította kétfelé a bajuszát, mint az említett ínyencek, akik elhúzzák az idõt, mielõtt hozzáfognának egy igazi jó falathoz.
- Közlegény! - szólt ismét a titkárhoz.
- Most mondja meg, hogy ki vagyok én?
- Izé... Oroszlán!
- Ez már jobb, mint a kabóca.
Hogy nevezne engem más szóval?
- Ön az állatok királya!
- Barom!
Az állatok királya maga! Érti?!
- Igenis.
Én Petrovics vagyok, az Oroszlán.
- Ezért a pimaszságért holnap jelenti a fõhadnagy úrnak kihallgatáson, hogy tíz nap áristomot kap!
...Halálosan kimerült állapotban, nyakig sárosan érkezett Vanek úr az erõdbe.
Alig várta, hogy egyen és lefeküdjék egy kicsit.
A szobába érve Gent káplárral állt szemben.
Az altiszt már konstatálta, hogy belépett az õ embere.
Ez a pimasz! Aki a sötétben "húgocskának" szólította!
És a keresztanyjáról magyarázott.
Nyelt... Azután bágyadt egykedvûséggel odaszólt:
- Várjon csak, barátom...
Mondja csak meg nekem, hogy mi a különbség egy idõsebb keresztanya és egy ifjabb húgocska között?
- Pontosan annyi hónap, amennyi a két hölgy születése között eltelt - felelte szabatosan Vanek úr.
- Igen... - bólintott a káplár, és a szeme elkalandozott valamerre, de azért folytatta hûvös dallamossággal:
- És mi van a maga húgocskájával?
- Férjhez ment Galacba!
Most értesített, hogy bébit vár.
- És mi van a keresztanyjával?
Mi?!
Vanek úr nem értette az ügyet, de illemtudóan válaszolt:
- A galaci révkapitány feleségét szemelték ki.
Nagyon tekintélyes úrhölgy arrafelé.
Azt írja a sógorom...
- Vigyázz!
A húgocska és a körösztanya közötti különbség miatt, hogy el ne felejtse, lemegy a raktárba, és segít felhozni a második számú pavilon berendezési tárgyait... Azután még beszélgetünk majd.
Midõn Würfli úr ebbõl az alkalomból is elhangoztatta érthetetlen megjegyzését a mûvészekrõl, Vanek úr lekapta szuronyos puskáját a falról, és könyörög az embereknek, hogy eresszék, mert õ belemegy...
- De Tintoretto úr! - kiáltotta Würfli - a zenész éppolyan, mint a többi pályatársa, például a festõk...
- Sõt a kõfaragók és a balett-táncosok is, maga szörnyeteg!
Hogy a sors külön csapással is sújtsa a titkárt, amikor a raktár felé haladt, egy õrnagy jött szembe, és Vanek úr tiszteletteljesen megemelte a sapkáját:
- Alázatos szolgája, fõhadnagy úr.
- Õrmester! - süvöltött az õrnagy.
- Ezt az idiótát két nap kurtavasra terjessze fel!...
Takarodjék!
Vanek úr elsietett.
De elõbb ijedt tisztelettel megemelte a sapkáját, és azt rebegte:
- Viszontlátásra...
2
Amikor Lingeström és a Mester kimentek a szobából, Gorcsev tétován körülnézett.
Most menekülni!
De hogy?...
Portenif a fehér matrózkabáttal letakarva ütemesen hortyogott...
Kilépett az ajtón.
Homályos összekötõ folyosó...
A folyosó végén õrök állnak, és ezek csak valamelyik rabló társaságában engedik ki.
Ekkor nagy zajjal nyílt egy ajtó, és jött Jázmin.
Kissé részegen...
- Ki az? - kérdezte az árny láttán.
- Pszt... - mondta Gorcsev.
- Cservonec vagyok, a kölyök.
- Mit mászkálsz itt?
- A Mester a falhoz csapott, és azt mondta, pusztuljak innen, mert ha visszatér, akkor megöl...
Az õrök meg nem engednek elmenni.
Jázmin káromkodott.
- Sok baj van veled...
Gyere!
- Most mi lesz, ha visszajön a Mester?...
- Gyere...
Végigvitte a folyosón, kinyitotta a kertre vezetõ ajtót, és az õröknek csak futtában mondta:
- A fiú velem van.
Egy perc múlva az utcán voltak.
Jázmin együtt ment a fiúval az utca végén látszó nagy térre, ahol már forgalmi rendõr és villamosjárat is volt.
- Ide figyelj, Jázmin - mondta Gorcsev, amikor a sûrû forgalmú helyen voltak.
- Ülj csak ide mellém, egy titkot mondok.
Leültek.
Gorcsev nagyképûen szemébe csíptette a fekete monoklikeretet...
- Röviden, értsd meg: becsaptalak téged!
Én Gorcsev vagyok.
Épp most akart a Mester megölni!
- Haha.
Ez jó kis vicc.
A Gorcsevrõl azt mesélik, hogy minden pofonját tanítani kéne a kültelki akadémián.
Majd épp te...
- Figyelj!
Azért mondom el neked az igazat, mert nem akarom, hogy megöljenek.
Te kiszabadítottál!
Ugyanis a Mester már elhozta az autót, hogy megkocsikáztasson.
Most már talán halott ember vagyok, ha nem vezetsz ki az õrökön keresztül.
- Mi?!!
- Jázmin felugrott.
- Ez az egész egy nagy hazugság, és visszajössz velem!
Megfogta a fiú karját, de Gorcsev gyorsan pofon ütötte, hogy tigrisugrással vette a pad karfáját, és leereszkedett fejtetõre egy tócsában.
Csak sokára jelent meg ismét, kissé bágyadt mozgással.
- Most már elhiszed, hogy én vagyok az a Gorcsev? - kérdezte az orosz.
- Hát - felelte kissé rekedten. - Valami van benne, az bizonyos...
Gorcsev még keményebbre illesztette szemébe a monoklit, és otthagyta a rablót.
Jázmin megfogadta a jó tanácsot.
Még aznap eltûnt, nyomtalanul, a Mester várható bosszúja elõl, és soha többé nem tért vissza Toulonba.
Gorcsev viszont, bár minden csontjában Vanek úr elõrelátható sorsa fájt, mégis a kikötõhöz sietett elõbb.
Az Alfa Romeo, amelyért eljön a Gyanús Cápa, ott van a Qui de Belges-nél.
Talán még nem késõ.
Rohant.
Idejében jött.
A Gyanús Cápa még nem volt ott.
De az autó igen.
Ahogy mondták: a ponyva alatt.
Mellette a hallgatag Drugics a földön ült, és a sárhányóra dõlve aludt.
Iszonyúan beverte a fejét, amikor hatvan kilométeres sebességgel távozott alóla a sárhányó...
Gorcsev fele úton sem járt Nizza felé, és éppen kitért egy szemközti autó elõl a gyalogjáróra, amikor vad rémület nyilallt a szívébe.
A pénztárcája!
Otthagyta a kabátját a szobában!
A nagy meleg miatt levette, és...
Legutóbb a hallgatag Drugicsnál volt, aki Portenifet letakarta vele!
Kis híján százezer frank volt benne!
XIII. FEJEZET
1
De Bertin, Laboux és a leány csodálkozva álltak a megkerült Alfa Romeo elõtt.
- Hogy került ide a kocsi? - kérdezte Laboux a háttérbe húzódó lakájt.
- Talán itt van valahol, akinek eladta, sir...
- Mi?...
Ja úgy...
Nem hiszem, hogy a vevõ jött vele!
- Az én unokafivéremnek - vélte André - volt egy bernáthegyije, és miután eladta a mészárosnak, még két ízben visszaszökött.
Megjegyzem, autóban ez a ritka ragaszkodás egészen elképzelhetetlen.
- Igaz - bólintott Laboux -, csodák ma már csak idegbeteg lakájok hasonlataiban léteznek.
- Bocsánat sir, de a többi feltevés éppilyen valószínûtlen.
Ha egy autó vezetõ nélkül közlekedik, akkor mindenre képes.
Még hûséges is lehet, mint Snuki, a bernáthegyi.
- Ha befejezte akadémiai székfoglalóját, úgy menjen a konyhába, André - felelte Laboux.
Csodálkozva körülfogták a megkerült jármûvet.
- Nézd - kiáltott most hirtelen Anette, és az ülésre mutatott.
Egy fekete keretes monokli feküdt a bõrön.
Laboux felvette, és ámultan látta, hogy egy helyen lepattogzott a celluloid, és a mezítelen drót látszik.
Tátott szájjal nézték...
- Gorcsev monoklija! - kiáltotta Laboux.
- No, de magad is láttad, hogy beöltözve ült a Fort-St.-Jean-ban...
Várj!
A tábornok felsietett a szobába, és telefonált Marseille-be.
Maguk sem tudták, hogy miért érdekli õket az ügynek ez a része jobban, mint a tizennégy karátos autó csodálatos megkerülése.
A beszélgetés rövid volt, és ismét teljes homályt derített az ügyre.
- Harriot századost kapcsolják...
Szervusz!
Kérlek, egy Gorcsev nevû légionista, akit 18-án éjjel Nizzában, a tüzérlaktanyában toboroztak, ma délelõtt egy menetkész pelotonban volt.
Szerezz nekem olyan értesülést, amely minden kétséget kizár, hogy ez az ember útnak indult-e tegnap délután vagy éjjel Afrika felé...
- Kis szünet.
- Hallom...
Igen...
Igen...
Köszönöm...
- Nos? - kérdi rekedten Laboux, miután a tábornok letette a kagylót.
- Ez volt a válasz: Gorcsev Iván 27-es számú közlegényt behajózták Oran felé, és több mint fél napja úton van.
- És a monokli? - kérdezte Anette izgatottan.
- Valaki misztifikál vele.
Sokáig hallgattak.
Valami fojtott idegesség ült rajtuk.
Most André lépett be, szokott titokzatos és dölyfös arcával.
- Sir, egy rendõr van itt.
- Mi?! - kérdezte riadtan de Bertin.
- Megint valami bûntény.
- A mai kivételes napon nem történt rablás, betörés, és más efféle - jelentette André -, azonban még csak délután három óra van, tehát történhet.
- Mit akar a rendõr?
- Szerinte a kapu elõtt álló kocsi úgy legázolta a Place Magenta díszkertjét, mintha nem is ült volna vezetõ a kormánynál.
Egy hasonló feltevésért az imént rendreutasított, sir...
- De most már elhiszem - felelte dühösen Laboux -, hogy a hûséges autó hazaszökött!
Sõt! Azt is elhiszem, hogy a szerencsétlen kocsin kitört a veszettség, mert úgy látszik, megharapta magát.
André emelt fõvel állt, és mélységesen sértett önérzetében olyan volt, mint egy finom pálinkagyár többszínnyomású falragasza...
2
Gorcsev a legelsõ vonattal visszament Toulonba. Hol lehet a kabátja?
Veszélyes ügy most a helyszínre ellátogatni, de ha muszáj.
Vanek úrnak sem adhatja meg a "túlóradíjakat", csak a kabátban maradt pénzbõl.
Késõ délután volt, amikor a Texas vendéglõ-höz ért.
Elõbb óvatosan bekémlelt...
Nicsak!
A hallgatag Drugics állt ott bekötözött fejjel, és a vendéglõs éppen tölt a poharába.
Eh!
Megkockáztatja!
Mi történhet?
Benyitott.
A hallgatag Drugics felkiáltott.
- Halló!
Hiszen ez a Cservonec kölyök!
Hallom, hogy a Mester kidobott tegnap...
- Ez az, akit Privát Elek felszedett? - kérdi a kocsmáros.
- Akkor iszkoljon innen, mert ha jön a Mester, hát lelövi!
- Miért lõne le engem? - kérdezte szokott siránkozó módján az orosz.
- Nem elég, hogy kidobott?
- Éktelenül dühös magára - magyarázta a kocsmáros -, mert Jázmin összejátszott ezzel a Gorcsevvel, akit elfogtak tegnap, és kivezette az õrökön keresztül.
Hm, ezek nem is sejtik, hogy akit Gorcsevnek hittek, azt dobta ki a Mester, és õ szökött meg Jázminnal.
- Én máris megyek - rebegte félénken -, csak a kabátomat szeretném, amivel maga Portenifet letakarta.
- Emlékszem - felelte Drugics - de Portenifet elszállítottuk a Gyanús Cápá-ra, mert reggel még holtrészeg volt.
- Mióta részeg ez az ember?
- Legalább húsz éve...
Hát gyere velem, mert a Cápá-ra megyek éppen.
Afrikába hajózunk egy autólopás ügyében.
- Eddig is azzal volt baj, nem? - kérdezte Gorcsev.
- Igaz! De ezután már nem lesz vele.
Olyan zseniális tervet eszelt ki a Mester, amilyen még filmen is ritka...
- De bizonyára vigyáznak arra az autóra...
- Hát ide hallgass: a terv olyan holtbiztos, hogy ha õfelsége, az angol király teljes hajóhada vigyáz az Alfa Romeóra, a vén rozoga Gyanús Cápa akkor is elhozza magával Oranból!
Na! Gorcsev azt remélte, hogy ez túlzás.
De tévedett.
Drugics szóról szóra igazat mondott.
Egy teljes hadiflotta sem számított a Mester zseniális terve ellen.
Az Alfa Romeo, annyi baj oka, beteljesedett sorsa elé hajózott az elõkelõ République hajó mélyén...
3
A csendes Quai de Belges-en egy messzire nyúló kõgát mellett horgonyzott a Gyanús Cápa, ez a kivénült, alattomos óceánjáró.
Ki hitte volna, hogy az elhasznált papucs a hõsévé válik egy hajókirándulásnak, ami még évek múlva is szóbeszéd tárgya lesz mindenfelé a világon.
A hajó legénysége nem volt több négy embernél, de ezek értek valamit.
Egy rutinos bíró végsõ fokon és elsõ benyomásra tíz évet adna egynek-egynek.
Privát Elek a kapitány. Mivel tudja, hogy a pozíció kötelez, ebbõl az alkalomból cipõt húzott, ami megadja a kellõ tekintélyt.
A púpos Halacska a fõárboc tövében szájharmonikázik, és a többiek hallgatják.
- Hat óra.
Most megindult a hajóra vezetõ keskeny pallón a hallgatag Drugics, és mögötte az ifjú, akit, mint hallották, a Mester kilökött az éjjel a Texas vendéglõbõl.
Amikor meglátják Drugicsot a fiúval, nagy a szenzáció.
Privát Elek alig tudja leplezni az örömét.
- Hát mégiscsak visszajöttél, te bamba?!
- A kabátját Portenifre terítettem az éjjel - mondja Drugics -, azt keresi.
- Kérem... - szólt félénken Gorcsev... - nem vihetnének engem is magukkal?
...Úgyis Oranban kell leváltani szegény Vaneket, miért ne utazzon a Gyanús Cápá-n, ahol a Mester körmére nézhet?
- Ostobaság - mondta a Halacska Privát Eleknek.
- A Mester egyszerûen lelövi a kölyköt.
- Ez mind amiatt a hülyeség miatt van, mert a légióba léptél! - kiáltott a "Kapitány".
- Nem félek én egy Privát Elek mellett senkitõl! - állapította Gorcsev feltörõ lelkesedéssel.
- Ebben sok logika van - bólintott a "Kapitány".
- Hát várj, amíg megbeszéljük...
Ami ezután történt, az olyan volt Gorcsev elõtt, mint egy rossz álom.
Hét órakor Privát Elek közölte vele, hogy magukkal viszik, de csak azon egy feltétellel: ha elfogadja hálófülkének a szerszámraktárban elhelyezett burgonyaládát, és kötelezi magát, hogy nem jön elõ, csak ha a Mester alszik.
Kilenc óra elõtt néhány perccel a ládában volt, és pajkos százlábúak játszadoztak vele abban a hitben, hogy egyetlen hatalmas burgonyával van dolguk.
Kilenc óra tizenötkor Privát Elek egy üveg pálinkával és néhány füstölt hallal otthonosabbá tette Gorcsev sivár hajlékát.
Tíz óra felé megjelent a Mester, aki sasorrával, kék szemével, õsz hajával és barna arcszínével ma olyan volt, mint egy sarkutazó, ha évek múltán visszatér a nagyvárosba.
Egy sovány, igen nagy fülû, szerény külsejû fiatalember követte.
- Ez itt monsieur Gafirone - mondta a Mester -, szintén velünk utazik.
- Csak úgy lehet utazni, ha ketten együtt laknak - mondta Privát Elek.
- A Gyanús Cápa nincs berendezkedve személyforgalomra.
- Csak egy kabinjuk van?...
Az baj.
- Az még nem volna baj, de egy kabinunk sincs, és fáskamra is csak egy van - felelte Privát Elek.
A Mester végigjárta a hajót, és végül a szerszámraktárhoz ért.
- Itt fogok lakni - mondta.
- Hozzák a bõröndömet.
És ráült a burgonyaládára.
Senki sem mert szólni.
- Na, mit bámulnak?
- Hol fog aludni?
- Ezen a ládán.
Letette az összegyûrt útiplédet, és máris végigfeküdt.
Mit lehet itt csinálni?...
4
Gafirone felkereste a Mestert.
Már másnap volt.
A Mester félálomban hevert a ládán.
Gorcsev félholtan a ládában.
- Foglaljon helyet - mondta és felült.
- Még alig beszéltünk egypár szót.
- Köszönöm - felelte a sovány, nagy fülû egyén.
- Együtt leszünk a túrán is?
- Nem.
Az autó tulajdonosa kíséri majd önt, Gafirone úr.
"Hol hallottam ezt a nevet?" - töprengett a ládában Gorcsev.
- Miért érdeke az illetõnek, hogy kocsija rekordot javítson?
- Fogadott egy barátjával ez az úr - magyarázta a Mester -, hogy a túrakocsi jó idõvel fut sivatagi terepen is.
Most valami meglepõ dolog történt.
Gafirone úr elõvett egy kis lakkozott dobozt, és mindenféle apró ollót, csipeszt, körömreszelõt helyezett el maga elõtt.
- Nem haragszik, ha a körmeimet ápolom beszélgetés közben?
Mint annyi más versenyzõ, én is motorszereléssel kezdtem - csettentgetett a kisollóval.
- Váratlan karrierem abba a helyzetbe hozott, hogy a mûhelyben sokat szenvedett körmeim végre megértõ ápolásban részesüljenek... Szegények...
És sóhajtott.
És reszelt.
"Semmi kétség, a pasas bolond..." - gondolta Gorcsev, a pajkos százlábúak mérsékelten kellemes társaságában. Az illetõ nevérõl most már tudta, hogy honnan ismeri: mint autóversenyzõt hallotta, vagy olvasta.
- Ez szép öntõl - felelte a Mester.
- De körmeim még ma sem felejtik régi gyászukat.
Hiába ápolom õket, meglátszik rajtuk a sötét múlt!
Ó, mennyit töredeztek szegények, milyen rövidre kellett vágnom õket.
Ha nem hinném, hogy valami úri, rózsaszín körmök lesznek, talán nem is élnék már.
És reszelt, sõt egy kis bõrt a fogaival is leharapott.
Szomorú ember volt, de a körmei jövõjét rózsaszínben látta.
- Ha az én hibámból kifolyólag meghiúsul a start - mondta, és egy apró csáklyával a körömágyat túrta - tizennégyezer frankot visszafizetek, mert nálam elsõ a tisztesség.
- Nálam is - felelte a Mester, és nem sült ki a szeme.
- De húszezer frank mindenképpen jár.
- Ne tekintse ezt versenynek.
Önnek egy autót versenytempóban kell eljuttatnia valahová.
- Milyen karban van a kocsi?
- Elsõrangú Alfa Romeo, speciál alvázzal, amely nehéz, mint a terepjáró autóké.
- Nagyszerû - felelte a versenyzõ, és leterpesztette a kezét, mint valami kacsalábat, azután egy apró ecsettel sorra megérintette az ujjain minden egyes körmét, egy-egy csepp lakkot kenve rájuk.
- Sivatagi terephez jó a nehéz kocsi.
- Oranban beköltözik az Imperial szállóba.
A megbízóval valószínûleg már másnap találkozik.
- Hol találkozom a megbízóval?
- Felkeresi önt a szállóban.
Báró Lingeström a neve.
A pénzt is õ adja.
- Azt megmondom önnek elõre - szólt a szerelõbõl lett versenyprimadonna -, hogy nem vettek meg engem.
Ha valami nem tetszik, fütyülök a pénzre.
- Lingeström báró rendes, finom ember, meg lesz elégedve.
Most porral hintett be egy kis szarvasbõrt, és azzal fényesítette hajdan mostohán kezelt körmeit.
- Tessék - mondta a Mester -, itt a pontos térkép.
Gafirone figyelmesen megnézte a térképet. De azért ráspolyozott is közben.
- Szóval - folytatta a Mester és szemöldöke megrándult, mert a ráspolyozás hiszterizálta - ezen a feketével kirajzolt vonalon haladva eléri Ifiriz néger szabad államot.
Ide kell vinnie az autóval Lingeström bárót.
- És ez a másik vonal, a vörös?
- Ha rátéved a vörössel jelzett útra, akkor vége mindennek!
A Próféta Papucsá-hoz vezet!
- Miféle veszélyt jelenthet ránk nézve egy házicipõ?
- A Próféta Papucsa egy furcsa alakú holtmeder, ahol Lingeström báró legnagyobb ellenfele, egy Abe Padan nevû bennszülött fõnök tartózkodik.
Erre vezet a másik út, amit a vörös vonal jelez.
Itt a térkép, uram, jól tegye el.
- Köszönöm.
Nem zavarja, ha átfestem ismét?
- De uram!
Miért akarja a térképet átfesteni?
- A körmömrõl beszéltem!
Kinyitotta a lakktáskáját, és maga elé rakta a holmikat.
Gorcsev ezalatt százlábúakat és más, sûrûn elõforduló rovarokat gyûjtött egy gyufaskatulyába, mintha valamilyen módszeres, tudományos eljárással a ládában tenyészõ állatvilág osztályozására készülne.
- Negyvenezer frankot kap tõlem partraszállás elõtt.
Az Imperial szállóban felkeresi majd Lingeström, és elintézi a többit.
- De figyelmeztetem, ha nem tiszta az ügy, én visszalépek.
- Mondtam, hogy nincs ok aggodalomra, az ügy tiszta.
A fõ, hogy óvatos legyen, különösen egy bizonyos Gorcsev nevû egyént illetõen.
- Az kicsoda?
- Veszélyes kalandor.
Csak addig vagyunk biztonságban tõle, amíg ezen a hajón utazunk.
- Érdekes - csodálkozott Gafirone -, mennyi bogár futkároz magán.
A Mester lenézett, és rémülten nagyot kiáltott, majd táncolt, ugrált, dobálta magáról a ruhát, inget, mintha megõrült volna.
Százlábú és egyéb rovarok légiója szaladt fürgén mindenfelé, haján, nadrágján, testén.
Már csípték is, pokolian.
...Ugyanis, amíg beszélt, Gorcsev fáradhatatlanul gyûjtötte a bogarakat, és ha megtelt a skatulya, akkor kibocsátotta a dühödt férgeket a láda hasadékán, ott ahol a Mester bokája és nadrágszára látszott.
XIV. FEJEZET
1
Már nem voltak messze az afrikai parttól, és mindattól, ami e különös hajóút végén várt rájuk, csupa bolond fordulat, lehetetlen fejlemény, egy démoni autó miatt.
A Gyanús Cápa legénysége együtt volt este a szerszámraktárban.
A Mester a hajó túlsó végében hált, és erõsen bekente magát valamivel.
A százlábúak támadását élete legszörnyûbb élményei közé sorolta, és teste még egy hét múlva is hólyagos volt.
Tõle tehát nem kellett tartani.
Másféle probléma okozott sok gondot a bizományi rablóknak.
A magárahagyatott, tehetetlen fiú ügye foglalkoztatta õket.
Megbeszéléseiken a hallgatag Drugics olcsó áron pálinkát adott át nekik állandó készletébõl.
- Azt hiszem - mondta például Privát Elek a hallgatag Drugicsnak -, ha ezt a tehetetlen kölyköt nem hagyom elveszni, akkor a túlvilágon leírják a számlámról azt a fûtõt.
- És rövid tûnõdés után, nagyot szíva a pipájából hozzátette:
- Tán a levélhordót is...
Bárha pénzespostás volt az illetõ...
Érdekes, hogy ez a bús arcú fiú régen szunnyadó bûnügyi emlékek lelkiismereti csészealját kavarta fel bennük.
Legszívesebben minden elmulasztott jótettüket dühödten kitöltötték volna rajta, sürgõsen, hogy ellenszámlát nyissanak maguknak valahol, ahol minden emberi rossznak számadása van, és elõbb-utóbb meg kell jelenni a rovancsoláshoz.
Rézláb, a késelõ, napokig szomorúan járt-kelt azon töprengve, hogy mit lehetne kezdeni a fiúval.
Szívügyük lett ez az istenverte, elhagyott "Cservonec kölyök", tehetetlenségével, szomorú, ijedt kék szemével.
- Aszondom - ajánlotta Halacska -, hogy tanítsuk ki az orgazdálkodásra.
Ahhoz nem kell erõ, egyszerû kereskedelem, jól jövedelmez.
- Nem jó, mert becsapják ezt a maflát - vélte Privát Elek.
- Legyen hajószakács.
Azt nem merik nagyon verni, mert nincs helyettese, és jóba lesznek vele, hogy mélyen merítse meg a kanalat.
- Ez jó - bólintott a hallgatag Drugics, és miután megállapodtak, a Halacska rázendített a szájharmonikájára.
Egy állandó õrszem ezalatt a Mestert figyelte, mert féltek, hogy Gorcsev elleni dühét a fiún tölti ki.
Ha a tisztes külsejû rabló közeledett, Gorcsev visszavonult a ládába, meghitt százlábúi közé.
Mit szóltak volna, ha váratlanul kiderül, hogy a tehetetlen fiú személyesen Gorcsev?
Ezt a meglepõ fordulatot még tartogatta számukra a sors.
Gorcsev sok mindenben használhatónak bizonyult.
Esténként a muzikális Halacska harmonikakísérete mellett énekelt.
Ugyanis Gorcsev megtanította õket néhány igen szép Volga-dalra.
Õ maga fütyülte a tercet, Privát Elek adta hozzá a basszust, Rézláb a tenort, és a hallgatag Drugics a pálinkát.
Csak évek múlva derült ki, hogy a betanult Volga-dalok az eszperantó néven közismert világnyelvre átültetett részletek a finn nép hõsi Kalevala-eposzából.
Oran elõtt már Gorcsev önállóan készítette az ebédet, és valamennyiüknek nagyon ízlett a szárazbabfõzelék, amelyben két kiló marhahús és egy teljes iránytû fõtt.
Csak bokszolni nem akart az istennek sem.
...Amikor feltûnt Oran kikötõje, Gorcsev a fülke ablakánál ült és kinézett, mellette Privát Elek pipázott.
Kabátját közben visszaszerezte az alkoholmérgezésbõl lábadozó Porteniftõl, aki a fenékben lakott.
Mindketten nézték a République luxushajót, amely ott kötött ki a Gyanús Cápa mellett.
A part messze volt. Ennél a dokknál a nagy óceánjárók vesztegeltek.
- Ezen viszik az autót... - dünnyögte Privát Elek. - Valami tábornok, meg a cimborája.
Tehát de Bertin és Laboux a République-en jöttek át.
És bizonyára Anette is.
De miért bérelnek ezek autóversenyzõt, ha az Alfa Romeo Laboux tulajdonában van?
Milyen zseniális terv az, amit Drugics említett?
És egyáltalán, mi a csoda van az Alfa Romeo körül, hogy ilyen ádáz harc folyik?
Ezen töprengett Gorcsev.
Közben a République-en megkezdõdött a rakodás.
A bámészkodó munkások nem sejtették, hogy a mai napjuk milyen rendkívüli eseményeket és meglepetéseket fog hozni.
Gorcsev most meglátta Labouxt a République fedélzetén.
Aha!
Nézi a rakodást!
A hatalmas daru idõnként zörögve kiemelkedett a hajó mélyébõl, azután elindult, messze oldalra kitérve, mintha a nyílt tenger felé vinné a terhét, és csak jóval feljebb, ahol elérte a derékszögben fekvõ vastraverzet, futott az acélházikó a rakpart felé.
Most felkúszott a hajó mélyébõl egy hatalmas Alfa Romeo!...
Oldalt zörögve fut a daru kis kunyhója és a remek kocsi inogva, libegve utazik a víz felett...
- Te fiú - súgta a fülébe Privát Elek, és meredten nézett az imbolygó autóra, amely most egy pillanatra megállt a levegõben.
- Te... kölyök... - hangja rekedt és forró volt, a szeme csillogott -, hallgass ide, és... és azután felejtsd el, amit mondok, mert agyoncsaplak: ez itt a világ legértékesebb autója...!
Tizennégy karátos aranyból van!
Gorcsev tátott szájjal bámult a magasba...
Azután ijedten felkiáltott:
- A lánc elszakadt!
Egy másodperc... és a tizennégy karátos Alfa Romeo lehullik a nyílt tengerre, roppant víztölcsér szökik fel, hatalmasat loccsanva, aztán elnyeli az autót nyomban a nyugtalan óceán mélye...
2
Ez az eset éppen azért volt rendkívüli a démoni autóval, mert teljesen kívülálló egyéneket is megragadott, és céltalan szenvedéseken keresztül magával vonszolta õket.
Ilyen vonszoltja volt például e hihetetlen ügynek a jámbor Vanek úr.
A legénységi szobában fehérnemû-vasaláshoz használták az ágyát, mert Vanek úr itt sohasem fordult meg, mivel állandóan büntetését töltötte a fogdában. Ezért vasaltak a fekhelyén.
A légióban még egy ágy sem heverhetett parlagon.
Délelõtt Vanek úr körbefutott a napon, utána kivonult gyakorlatozni, és napközben fegytársa Mehár, egy félszemû török, rendszeresen megverte. Minden étkezés után, mintha a verés kanalas orvosság lenne.
Az óriás törökkel valamilyen félreértése volt Vanek úrnak, amit nem lehetett sohasem tisztázni, mert Mehár kizárólag az anyanyelvén beszélt.
Amikor Vanek urat elõször vitték a cellába, a félszemû óriás már ott raboskodott, és hol arcra borult, hol felemelkedett, tárt karral.
A titkár érdeklõdéssel szemlélte, és késõbb megkérdezte, hogy ezt a szabadgyakorlatot napjában hányszor végzik.
A török néhány mássalhangzót kiáltott feléje.
- Kérem... - mondta Vanek úr - én értek ehhez valamit, mert az unokatestvéremnek testmozgásiskolája volt, és növendékeivel együtt Dalcroze nevû mozdulatokat végzett a szabadban, amíg egy tisztiorvos közbelépése véget nem vetett ennek az állapotnak.
Mehár erre kissé nyugodtabb lett, és késõbb már barátságosan mosolygott is.
Most történt a baj!
Vanek úr megjegyezte, hogy szép idõ van.
És ez az, amit nem kellett volna tennie!
Mit értett félre a török?
Sohasem derült ki.
De az idõre vonatkozó megjegyzés leírhatatlan idegállapotba hozta.
Két kézzel verte a mellét, ordítozva esküdözött valamire, és igazi könnyeket sírt.
- De kérem... - hebegte Vanek úr. - Ha akarja, visszavonom, és elismerem, hogy az idõjárás túlnyomóan száraz, viharos, sõt amennyiben tetszik, talaj menti fagy várható...
- Te... kutya... hitetlen... - üvöltötte, és megragadta a nyakát.
- Úgy látszik... nem tudni, hogy ki én vagyok?!
- Kérem... - rebegte Vanek úr.
- Mondja meg, milyen állat ön, és én úgy fogom szólítani...
...Az õr, aki a vacsorát hozta, megmentette Vanek úr életét.
Sok már nem volt benne, mert Mehár, az óriás török, miközben fél szemébõl igazi könnyeket sírt, rabtársa fejét-hátát átkozódva verte a cellaajtóhoz.
Mehár még sokszor megverte a titkárt, mert Vanek úr puszta látásától elkeseredett, és nem tudott uralkodni magán.
De sohasem derült ki, hogy milyen félreértésre adott okot az idõjárásra vonatkozó kitétel.
A titkár tisztában volt vele, hogy ha nem sikerül idejében egy tolmácsot szereznie, akkor a török elõbb-utóbb végez vele.
És Gorcsev közben értesítette, hogy némi türelemre van szükség, de jön.
És mellékelte a befizetési lapokat.
Würfli úr, akit az ötórai teák intézménye kergetett a csõdbe majd a légióba valamilyen titkos oknál fogva úgy érezte, hogy neki Vanek úrral össze kell tartania, és ezért sûrûn molesztálta a megviselt titkárt.
- Mi jobb emberek vagyunk - súgta titokzatosan a gyakorlótéren egy pocsolyában, ahol éppen feküdtek.
Mert ha az õrmester hasra vetést vezényelt, Vanek úr általában egy pocsolya vagy árok elõtt volt.
- Itt a pocsolyában, ezt higgye el, rondák vagyunk.
- Kérem, kérem! Csak beszéljen egyes számban.
- Miért?
Én sem vagyok sokkal szebb, mint maga.
- Mi rokon lelkek vagyunk, ezt higgye el!
- Úgy érti, hogy maga az én lelki unokafivérem, vagy nagymamám?
Mi közöm magához?
- A mûvészek szeretik a táncot.
- Ez biztos - felelte vállát vonva.
- A muzsikusok is és a festõk is.
- Továbbá a kõfaragók és a balett-táncosok.
Hogy ezt minek mondja folyton?!
- Ide hallgasson - súgta, és közelebb csúszott Vanekhez a pocsolyában, ahol hasaltak.
- Együtt szökhetnénk.
- Uram!
Egy levelezõ meghal, de szerzõdést nem szeg!
- Ön levelezõ is volt, Tintoretto úr?
- Ezt a csúnya szót ne alkalmazza többé, ha azt akarja, hogy még más pocsolyában is csevegjünk.
- 27-es, maga bitang! - üvöltötte Verdier, és Vanek szomorúan súgta a táncmesternek:
- Ez megint én vagyok.
A fene egye meg magát.
- Hogy mer beszélni gyakorlat közben?!
- Csak súgva...
- Vigyázz!
Kihallgatásra megy!!
Tíz nap salle de police-t kér!
- Még van két hét a régibõl.
- Csend!
- Évekre menõ restanciába jövök...
- Ezért ötven guggolást csinálsz, egy... kettõ...
És ez így ment állandóan.
Nem volt egy perce a kantin számára, alig tartózkodott szabadlábon, és az elsõ kimenõnapján beleütközött a szerencsétlen éppen Marigon marsallba, aki mindig rosszkedvû volt, mert egy golyót hordott a csípõjében, és ez nagy izgalmak vagy idõváltozások esetén megmozdult.
A marsall egy nyomdánál elhaladva megpillantotta a szemüveges közlegényt, amint visszafelé köszön a tulajdonosnak.
És megemeli a sapkáját!
Nem állhatta szó nélkül, mert e látványtól megmozdult csípõjében a golyó.
- Közlegény!
Maga bolond!
Tegye fel a sapkáját!
- Köszönöm, nem fázom.
És különben is, a katona legyen edzett - felelte és barátságos mosollyal legyintett.
- Közlegény!
Ki vagyok én?
Vanek úr ijedten nézett jobbra-balra.
- Tigris?...
Kérem, ha nem az, én... kitalálom...
A marsall csípõjében egyet fordult a golyó.
Ott állt elõtte egy katona, minden gombja piszkos, mintha õskori lelethez tartozó patinás, régi pénzt varrt volna a zubbonyára, oldalfegyvere a gyomra táján csüng, testének hossztengelyével párhuzamosan, sapkáját a combja mellett fogja, mint valami levélhordó.
Nom du nom!
- Közlegény!
Azonnal tegye fel a sapkáját!
Maga agybeteg.
- Kérem, ezredorvos úr - dadogta és feltette a sapkáját.
- Én ugyanis új alkalmazott vagyok a hadseregnél...
- Melyik erõdben szolgál?
Adja meg az adatait!
Ami ezután történt, azt a marsall még évek múlva is fátyolozott hangon mesélte, és a golyó hosszan rezgett a csípõjében...
A közlegény ugyanis könnyedén a zsebébe nyúlt, elõvett egy névjegyet, és átnyújtotta.
Az õsz katona úgy meghökkent, hogy mindenrõl megfeledkezve feltette a pápaszemét.
Nem akart hinni a szemének, amikor ezt látta:
VANEK B. EDUARD, közlegény
Idegenlégió ORAN Fort-St-Thér?se
Telefon: 3736
A marsall szeme kimeredt.
- Mars!
Majd ezért intézkedem.
Maga hazamegy az erõdbe, és jelenti kihallgatáson, hogy találkoztunk.
- Ki kíváncsi ott az én privát ügyeimre?
Annyi a dolog...
- Takarodjon!
Idióta!
Lelépni!
- Honnan?... - kérdezte ártatlan ijedtséggel, és itt véget ért a dialógus.
A marsall megfenyegette halálsápadtan, és ment.
Annyit még látott futtában, hogy a légionárius udvariasan megemeli a sapkáját...
XV. FEJEZET
1
Hosszas hallgatásba merülve ültek az orani nyaraló teraszán.
De Bertin mindenféle hatóságnál eljárt, hogy az autót sürgõsen felemeljék a mélybõl.
Sajnos hátráltatta az ügyet, hogy ott, ahol az autó elmerült, a tenger több, mint száz méter mély volt.
Ahhoz, hogy kiemeljék az Alfa Romeót, a haditengerészetnek egy különleges segédhajót kellett volna igénybe venni, ilyen azonban a helyszínhez legközelebb Brest kikötõjében horgonyzott, és egy teljes napba telt, amíg az admiralitásnál elintézték, hogy a vízbe hullott autó kiemelésére Oranba irányítsák azt a bizonyos aknaszedõt...
- A késés most veszélyes - mondta Laboux -, mert ha Abe Padan felkelõi nem jutnak idejében fegyverhez, akkor elfojtják az egész lázadást.
- Hová kellett volna vinni az autót? - kérdezte Anette, aki általában szótlan volt és sápadt.
- A Próféta Papucsá-hoz.
Abudir oázis közelében van ez a sziklás hely. Ott táborozik Abe Padan.
- És miért hagyja ezt a portugál?
- Ifiriz felõl ez a helység megközelíthetetlen.
Francia területen kellene átvonulnia, mert egy semleges zóna elvágja Ifiriz északi részét, és csak fegyvertelen polgárok közlekedhetnek erre.
- És hogy fog Abe Padan támadni...?
- Hm.
Neki sikerülne éjszaka átjutni a francia zónán...
Dizardnak erre nincs esélye, mert a francia határvadászok csak azt nem látják, amit nem akarnak...
Anette hallgatott.
André teát szervírozott, és nem tolakodóan, de mégis bizonyos enyhén drámai arckifejezéssel jelezte, hogy amennyire ezt viszonylatuk engedi, szomorúan értesült az autó elvesztésérõl.
- Mit gondolsz? - kérdezte Laboux a leányát.
- Semmit.
Illetve... szegény Gorcsevre...
- Jól van ez az ember...
Bertin érdeklõdött - mondta halkan.
- Oranból az elsõ napon továbbment a század - szólt közbe a tábornok.
- Néhány kilométerre innen, Bores-Bouledinben állomásoznak a kiképzõtáborban, és Douville tiszthelyettes ismét kapott kétezer frankot, hogy jól bánjon vele, de elárulom neked, hogy ezt Laboux adta.
- I... igen... Sajnálom, hogy... az az ostoba... - Nem folytathatta.
Anette a nyakába borult, és megcsókolta.
Közben egy könnye is kihullott.
Douville tiszthelyettes csakugyan jól bánt a 27-essel, és Cortot érthetetlenül állt az altiszt nagylelkûségével szemben, aki nem volt régi cimborája, mint Hector Potiou, de olykor húsz-harminc frankot is adott neki italra.
Ha tudta volna, hogy az alkoholizmusát a számára küldött pénz egy töredékébõl finanszírozta Douville, hát másképpen fogadja a jóságát.
- És... mi lesz, ha kiképezték? - kérdezte Anette.
- De Bertin mindent megtesz, hogy ne küldjék a sivatagba...
Állandó érintkezésben van a századparancsnokkal is. Ez tudja már, hogy Gorcsev valamilyen okból különösen fontos személy.
- Valamilyen okból! - kiáltotta panaszosan a leány.
- Abból az okból, hogy szeretem! Hogy sohasem fogok mást szeretni!
Laboux sápadtan hallgatott.
Gorcsev elhamarkodott lépése nagy súllyal ülte meg a lelkiismeretét.
- A sors - mondta késõbb - keservesen megbüntetett, hogy szigorú voltam hozzá.
De mégis igazam volt!
Nem adhatom a leányomat az elsõ ismeretlen jöttment fiatalemberhez!
- Nem jöttment! - kiáltotta Anette.
- És szeretem!
Vedd tudomásul, hogy hozzámegyek!
- Nem!
Gorcsev kalandor!
Fenntartom! - kiáltotta az asztalt csapkodva.
És André dölyfös arccal tálcára rakta a csészéket, hogy gazdája rossz modorát ne hirdesse fennhangon e porcelánok undok csörgése.
- Szeretem!
- Én elutasítom!
Ezt állom.
Bármit is hoz a jövõ ebben az ügyben! - kiáltotta Laboux kivörösödve.
És a jövõ, mintha végszóra jelentkezne egy színpadi jelenetben, máris hozott valamit, amire a legkevésbé számítottak, ami az elveszett autó szerencsétlen eseménye felett érzett szomorúságukat megtízszerezte: André behozta a postát, emelt fõvel, ridegen, mintha valamennyi levél régi haragosa lenne.
Az egyikben Bores-Bouledinbõl a századparancsnok néhány részvétteljes sorban közölte, hogy Gorcsev Iván újonc szívszélhûdésben, váratlanul meghalt...
2
Az alkoholista Cortot halálához kissé hozzájárult a nagylelkûség, amit Douville Laboux pénzébõl gyakorolt.
Hector Potiou hagyta, hogy szabadon járkáljon, Douville pénzelte, nem csoda hát, ha éjjel-nappal részeg volt.
És amit évek óta jósoltak a fegyházi orvosok, bekövetkezett.
A szív felmondta egy futólépés gyakorlaton a szolgálatot.
De hiszen Cortot maga is sejtette, amikor elhatározta, hogy beáll a légióba.
Meghalni tért vissza Franciaországba, és legalább egy régi pajtás, Hector Potiou karjaiban végezte, francia földön, részegen...
...Anette néhány injekció után feleszmélt az ájulásból, és kinyitotta szemét. Holott úgy érezte most, hogy jobb lenne örökre behunyva tartani.
Laboux görnyedt háttal ült egy karosszékben.
Megtörte az ügy.
A távozó orvos után, mint mefisztói kénkõfüst: éterszag terjengett a szobában.
- Legalább te légy erõs - mondta de Bertin.
- Meg kell nyugodnunk a szerencsétlenségben.
Ez a fékezhetetlen ember maga kereste a sorsát, amelynél jobbat érdemelt.
Laboux-t gyötörte a lelkiismeret.
Milyen kedves, vidám fickó, és egy ostoba tréfa miatt...
- Mikor temetik? - kérdezte de Bertint.
- Ma délután.
Most Anette lépett hozzájuk.
Határozottan, egyszerûen és nyugodtan mondta:
- Te nem akartál rosszat... és... - de nem bírta folytatni.
Sírt.
Azután elindultak autón a kiképzõtábor felé.
Borús, bús nap volt.
A langyos levegõben elkeveredett a nyílt tengerbõl becsapódó köd.
Nagy vihar lehetett valahol az öböltõl messze, kint, a nyílt óceánon.
A napok óta járó bóra csúf szele párasziporkákat sodort az arcukba, és nedves volt minden.
Így érkeztek Bores-Bouledinbe, hogy részt vegyenek a szomorú légionárius-temetésen.
Tócsák és ázott pálmák között szabálytalanul elszórt barakkokból állt ez a kiképzõtábor.
A századparancsnok megmutatta a barakkot, ahol "Gorcsev" lakott, a fekvõhelyét, a holmiját.
Az ágy mellett, a földön egy tábla bagó hevert.
A tábornoknak ez gyanús lett.
Nem olyan fiúnak látszott szegény, mint aki bagót rág.
- Mutasd meg, kérlek a holmiját - kérte de Bertin a parancsnoktól.
- Az õrmester a raktárba vitette...
A századparancsnoknak dolga volt.
Átadta a látogatókat Hector Potiounak, aki igen megrémült, amikor a tábornok "Gorcsev" poggyászát akarta látni.
Most baj lesz...
Hiszen õ jól tudta, hogy Cortot nem azonos Gorcsevvel.
Lementek a raktárba, és ott Potiou elébük tett egy nagy sárga bõröndöt.
Ott fityegett rajta egy névjegy: Gorcsev Iván.
És néhány finom holmi közül elõkerült vagy fél tucat fénykép.
Õ volt!
A fiatalember kedves, vidám feje mosolygott rájuk a felvételrõl, egy kissé illetlenül ferdére feltett szalmakalapban.
Semmi kétség...
Aki csak egyszer is látta, felismeri: ez Gorcsev!
Hector Potiou halálsápadtan állt.
Õ megmondhatta volna, hogy a fénykép eredetije sohasem szolgált itt, a sárga bõröndöt egy hentes révén kapta Cortot a postán.
Ez az alak ellopta még Marseille-ben az igazi Gorcsevtõl a bõröndjét, és egy katona bosszúból feljelentette.
Az illetékes katonai hatóság megbüntette a hentest, és a bõröndöt Cortot-nak továbbította, miután az Gorcsev név alatt szolgált.
Ha Potiou õrmester ezt elmondja, akkor piszkálni kezdik a Cortot-ügyet, és abból baj lehet.
Tehát állt rémülten, sápadtan és hallgatott.
Laboux a száját rágta.
Anette zokogott, és késõbb elmentek a légionárius temetõbe, ahol megkezdõdött az egyszerû szertartás...
A koporsó készenlétben várta a lebocsátást, és ez állt rajta szép fehér betûkkel:
Gorcsev Iván, közlegény
élt 22 évet
Anette nem vette le a szemét a felírásról, és nagy könnycseppek folytak végig az arcán.
Legalább meggyászolta valaki ezt a Cortot is, aki igazán nem szolgált rá ilyesmire.
De hát az egyetlen tisztesség, amire ezen a földön senki emberfia nem lehet méltatlan, az hogy elsirassák, amikor már meghalt.
És ha nem is személyesen az õ tetemének szólt a hulló könny, bizonyára jólesett volna az öreg apacsnak, ha metafizikailag rangrejtve jelen lehetett volna a koporsón kívül ezen a temetésen, ahol finom emberek ennyire gyászolják.
Ebben a valószínûtlen esetben tán sajnálja, hogy Colette, a Víg Párizsi Bodega pincérnõje nem láthatja végtisztességét ez úri környezet szomorúságától dekoráltan.
Ha ugyan haláluk után is szívesen hencegnek az emberek elõkelõ ismerõseikkel, ami nem valószínû, de nem is lehetetlen...
3
Laboux szívét nehéz súllyal nyomasztotta az önvád Gorcsevért.
Felült az ágyban.
Sirokkó volt.
Párás, undok este.
Egy éles vonal indult a szeme sarkából a tarkójáig, lehatárolva koponyája harmadát, mintha görcsbõl készült sapkát viselne a feje búbján, félrecsapva.
A levegõben úszó gõzös, híg rothadás nyirkossá tette az ágynemût, és a szoba falai pállott szagot leheltek.
Az ablakhoz ment.
Sirokkó...
Nedves háztetõk, fényudvarban bóbiskoló lámpák látszanak a fullasztó éjszakában.
A különös, gonosz déli áramlás forrón végigsimítja az arcát, pedig szélcsend van.
Kettõsen dobban és aritmiás vergõdéssel küzd a szív; belülrõl lüktet a dobhártya egy nyakütõér izgalmától, és összeáll a köd, egyre sûrûbb, pinceszagú burokká.
Sirokkó...
Konyakot iszik...
Az ablakkal szemben, a köd mozivásznán egy rezgõ képet lát, mintha kezdetleges laterna vetítené:
Gorcsev Iván, közlegény
élt 22 évet
Járni!
Menni!...
Nem bírja a leánya tekintetét, nem bírja a saját gondolatait...
Úgy látszik, kiújul a maláriája...
Láza lehet...
Felöltözött, és elment otthonról... Elsietett.
A szél sírt, vékony, átlátszó ködfátylak nyújtózkodtak a rossz szagú, langyos estében...
A nyílt óceán vihara kicsapott ide, az afrikai partra...
A kikötõ táján valahonnan harmonika hallatszott.
Néhány szirénabõgés vegyült a muzsikába.
A nedves fakoronák itt is, ott is felvillantak, ha ráhullott egy elrohanó autó fénycsóvája valamelyikre.
Bement az egyik kocsmába.
Ha valami baja volt, lekívánta magáról az úri életet, elvegyült a matrózok és más, egyszerû emberek világában.
Máskor itt jól érezte magát.
- Konyakot!
A kocsmáros gyanakodva nézte jóruhás vendégét.
- Na, mit bámul!
Hozza azt a konyakot, maga hülye!
- Igenis! - felelte, és gyanakvása nyomban megszûnt.
A harmonikához egy citera is csatlakozott.
A Caporal bûze összevegyült a kimért bor szagával.
A nyolcadik konyak után kissé enyhült a belsõ feszültsége.
Élvezettel szívta be a ködpárától gõzölgõ zubbonyok és nedves gumikabátok leheletét.
Forró fejjel kilépett a légtelen, homályos estébe.
Elmosódott arcok tûntek fel a párán át, fényes rendõrsapka... egy bandukoló, zörgõ teherkocsi.
A távoli hajószirénák versenyt sírtak a szél zúgásával.
Kissé szédült.
Részeg lehet, gondolta...
A sarki forgalmi lámpánál már bizonyosan tudta, hogy részeg... Nyirkos karosszériák csillogtak, a zöld jelzést várva... Egy mellékutcából hosszú dudálás, Laboux forró szemei elõtt ismét feltûnik a sírfelirat: "élt 22 évet".
Szédült...
És most a sarkon befordul az elmerült kocsi, a nagy, kék Alfa Romeo...
Sikolt a fékje...
Ott a kilincse mellett a háromszögletû jel, amit õ kapart le a zománcról... És a kormánynál a halott légionárius, Gorcsev!
Sapkája, tarkóvédõje, egyenruhazubbonya is látszik, és egy szomszéd autó fénykévéjében az arca is!...
A halott katona vezeti az elsüllyedt autót!
És átsiklik a vörös fény alatt.
Mit törõdik egy kísértet a forgalmi jelzéssel?...
Laboux csak állt, bután, forró fejjel!
Hahó!
Gorcsev!
Hát bocsáss meg!
Én nem akartam!
Hangtalan kiáltás volt ez, amit a fényektõl rongyolt ködben úszó látomás felé küldött...
Jól tudta, hogy részeg, hogy ha odamenne a bizonytalan körvonalú autóhoz, az Gorcsevvel együtt semmivé válna...
Homályos emberalakok, árnyak, párafoszlányok mögött még látja elsuhanni, és a jól ismert, tompafényû hátsó lámpa furcsa, parázsló ásványa visszaopálzik, bágyadt sugárzással.
Azután bekanyarodik a sarkon merész szögben, és eltûnik...
De távoli csörömpölés hallatszik a kanyar felõl...
Ó, uram, atyám, hát õ megölte ezt a fiút...
Van mégiscsak valami megfoghatatlan lényege a testnek, ami több, mint az anyag?
Ami kevesebb, mint a semmi?...
Ment az elsuhanó vízió nyomában, kuszált lelkiállapotban, a gõzölgõ, kontúroktól megfosztott utcai mozgalmasságban.
Látta a halottat az elmerült autó kormányánál!
Laboux végigsimítja verejtékes homlokát.
Beleõrült ebbe?...
Megy, kissé részegen, tántorogva a ködben, egyenesen haza...
Ez több volt, mint részegség, több volt, mint láz...
Ez vízió már.
Fix csalódása az érzékeknek...
Befordul a téren, és otthon van...
Mindkét karját védõen maga elé taszítja, és fagyos bizsergés fut át a testén!
A villa elõtt ott áll a nagy, kék Alfa Romeo, sértetlenül!...
Állt és rámeredt.
És kiáltani akart, de nem jött hang a torkán...
Isten!
Csak ne õrüljön meg!
Lihegve leült a ház vizes lépcsõjére, és nézte az autót, és akarta, hogy eltûnjék a látomás... De hiába.
Két tenyerébe hajtotta a fejét, majd ismét felnézett.
Hiába...
Az autó ott állt, és vastag esõcseppek kopogtak a csodálatosan kék színû zománcon...
4
Az események most már lélegzetnyi szünet erejéig sem eresztették ki kavargó örvénygyûrûikbõl a Gorcsev nevû porszemet.
A szerszámraktár ablakán leste, hogy elmenjen a Mester és Gafirone.
Miután a két utas végre elment, érte jött a kapitány.
- No, most a partra megyünk - mondta Privát Elek.
- Remélem, már nem akarsz a légióba lépni?
- Nem, nem - felelte gyorsan, mert Gorcsev ezen a világon csak jótevõitõl félt, akik közül a hallgatag Drugics odáig elment részvét dolgában, hogy leütötte egy létrával.
- Szeretném meglátogatni egy rokonomat, és visszajövök.
- Gyere délután a Három Fõkukac étterem-be.
Ott várunk.
- Mire várnak még, ha egyszer az autót elnyelte a tenger?
- Azzal te ne törõdj!
Különben is mindenképpen várni kell, mert Lingeström, Aldous és Portenif a Magdalena luxushajón érkeznek, és holnap dél lesz, mire beáll.
Gorcsevnek tetszett pártfogóinak bohém könnyedsége, amellyel túltették magukat az Alfa Romeo pusztulásán.
Kemény fiúk.
A parton elbúcsúztak.
A hallgatag Drugics külön is vállon veregette szeretettel, hogy leesett róla a sapka.
De mindegy!
A fõ dolog az, hogy megszabadult tõlük.
Elsõsorban a fõpostára ment, hogy jött-e poste restante levele.
Természetes, hogy várta már egy levél.
Amikor kibontotta, elõször kissé elszédült.
Mi ez?
VANEK B. EDUARD
Kelt, 193............
magántitkár
Idegenlégió (Afrika)
Csekkszámla: BANQUE DE FRANCE 1701
Sürgönycím: VANEKLÉGIÓ
Vezérképviselet: Oran FORT-ST.-THÉR?SE
Fiókok: Algír, Marokkó, Fez, stb.
T. Petrovics Leo igazgató úrnak ORAN Poste restante
F. hó 18-i levelére válaszolva, van szerencsém értesíteni t. Igazgató urat, hogy b. könyveim átvizsgálása alkalmával k. számláján az alábbi esedékességek elmulasztott összegei fungálnak:
Felemelt fizetésemre f. hó 1-tõl 1000 fr.
Helyettesítési illetmény f. hó 2-tõl 8000 fr.
Összesen: 9000 fr.
Fennálló hátraléka bizonyára elkerülte sz. figyelmét, tehát tisztelettel kérem, hogy azt nb. cégemnél mielõbb rendezni szíveskedjék.
Egyben felhívom t. figyelmét, hogy a francia véderõvel szembeni függõ viszonyom rendezése nem tûr halasztást, és azonnali jelentkezését századomnál annál is inkább elvárom, mert ellenkezõ esetben legnagyobb sajnálatomra kénytelen lennék továbbszolgálni, ami igen szomorú következményekkel járna a fenti hadseregre nézve, és engem arra kényszerítene, hogy az ügyben haladéktalanul megtegyem a dísz- és futólépéseket.
Késedelmétõl megrendülten, de szíves megbízásait a jövõben is mindenkor készséggel várom.
Kiváló tisztelettel:
VANEK B. EDUARD
közlegény és magántitkár
XVI. fejezet
1
Az orani régi vár a tengerpartról kiszögellõ földnyelven épült, alig néhány száz éve, és a turisták szerint csodás kilátás nyílik a tengerre.
A vár különbözõ, beomlott teraszai alatt van a Szultána Korridor.
Abu ben Masnir mór fõvezér itt õriztette láncon egy hûtlen kegyencnõjét, hogy e merõben radikális eljárással óvja a kísértéstõl.
Sikerült-e megóvni a kegyencnõ hûségét, vagy sem!
Ki tudhatná ma már?...
Sötét korok és hûtlen asszonyok titkait még eddig senkinek sem sikerült pontosan tisztázni.
Annyi bizonyos, hogy ezt a földszinti helyiséget nem szívesen látogatják a turisták, mert sok benne a denevér, a pók, a százlábú, és ártalmatlan siklók is megfordulnak itt olykor.
Ezt a helyet szemelte ki Gorcsev, mint olyant, ahol ruhát cserélhet Vanek úrral, akinek a várban adott találkát.
- Ne haragudjék uram, a késésért - mentegetõzött Gorcsev, amikor kezet fogott.
- Rajtam kívülálló okok miatt történt, és úgy hiszem, megfizettem érte...
- Azt hitte, hogy az ilyesmit megfizetheti pénzzel?
- Hát, kérem - ismerte be Gorcsev. - Én azt hittem.
Vanek úr búsan bólintott: - Önnek igaza volt.
- Most felveszem a ruháját, és bemegyek a századához.
Magát nem üldözhetik, mert civil, engem nem küldhetnek el, csak kérdõre vonhatnak távolmaradásomért.
- Ezek ott nagyon érdekes dolgokat tudnak, arra figyelmeztetem - mondta búsan, és kirakta a zsebeit...
- Van egy tánctanár, aki állandóan a mûvészekrõl beszél, de hasznos is néha, mert jól ismeri a fontosabb állatneveket.
A káplárnak kifogása van a galaci révkapitány felesége ellen, és az õrmester megöli, ha nem nevezi Kabóca nevû állatok királyának.
Nagyjából ezek a fontosabb tudnivalók.
Esetleg lesz ott egy Mehár nevû indiai tornatanár, aki meteorológiai okokból kifolyólag megveri idõnként önt, ehhez hozzászokik idõvel...
Közben levette a ruháit, és Gorcsev beöltözött katonának.
A nadrágot hónaljáig húzhatta, és a zubbony felöltõszerûen csüngött és lebegett rajta.
De ez nem fontos.
Viszont Vanek úr rosszabbul járt.
Gorcsev vászonnadrágját úgy ahogy fel akarta erõszakolni, mire az szétrepedt, de teljesen.
Két darabra.
- Maga itt megvár - intézkedett nyomban Gorcsev -, amíg az elsõ ócskástól egy ruhát hozok.
Vanek úr aggódva körülnézett.
- Kínos heteim lesznek, amíg majd úgy adódik, hogy ismét felkeres.
- Ne tréfáljon.
Csak nem képzel rólam ilyesmit?
Egy perc múlva itt vagyok.
Ne aggódjék - mondta Gorcsev, és elment.
Egy perc múlva Vanek úr igazán nem aggódott, de úgy két és fél óra elteltével már nyugtalan érzés fogta el, és amikor lassan bealkonyodott, elhatározta, hogy érintkezést keres a külvilággal.
Kilépett az ajtón, hogy intsen.
Az egyetlen felsõruha Vanek úr közelében a kabát volt.
Azzal intett.
Egy norvég balneológusnõ, életének delén, de már a közeli alkonyt sejtetõ arcvonásokkal, Kodakjával éppen arra jött, és nyomban elájult.
Két napig napszúrás ellen kezelték, mert képtelen volt elmondani, hogy mi a baja.
Késõbb egy arra járó leányárvaházi növendékcsoport énektanára a fentiekkel egyezõ elõzmények után eltörte rajta az esernyõjét.
Vanek úr ekkor megtörten, kimerülten visszaült a kõpadra, és olyan volt, mint egy búskomor szultána, aki a fogságban hízásnak indult, és elvirágzott bánatában, mert a féltékeny szultán lenyiratta a haját, de a bajuszához nem engedett nyúlni.
...Már beletörõdött volna abba, hogy itt marad ezentúl, amíg Gorcsev visszatér valaha, és nyers siklóhússal fog táplálkozni, amikor az énektanár feljelentése alapján eljött érte az õrjárat.
Miközben egy lópokrócba becsavarva, mezítláb, de megvasalva bandukolt a kísérõivel, emlékezett egy õrült festõnek a Tettenért Remete címû vásznára, arra gondolt, hogy semmi értelme az õszinte vallomásnak.
Ha elárulja Gorcsevet, akkor ezután pénzt sem kap a szenvedéseiért, meg ki tudja, hogy elhiszik-e a történteket?
Eh!...
Most már mindegy...
A börtönbe érve megpillantotta Mehárt, aki éppen sûrû arcra borulásokkal foglalkozott.
Csendben leült a sarokba, és amikor a török megfordult egy másodpercre, Vanek úr szerény mosollyal mondta:
- Ráér a veréssel, ha befejezte.
Nekem nem sürgõs.
Csak csinálja tovább, õrült úr...
2
Mi történt Gorcsevvel?
Miért feledkezett meg hányatott életû titkáráról?
A kilátás miatt.
Ha az orani régi vár terasza elõtt nem olyan tág panorámával kínálja tarka kikötõi látványát az öböl, akkor a titkár nem okoz rajtaütésszerûen idegösszeomlást a svéd balneológusnõnél, és az énektanárnak továbbra is megmarad jó karban az esernyõje.
Ezenfelül másképpen végzõdik néhány becsületes és becstelen ember törekvése, fordítva alakul Abe Padan király és a portugál Dizard trónviszálya, továbbá megváltozik az ifiriz nép történelme.
Mert Gorcsev lekönyökölt egy percre a teraszon, és nyomban megállapította, hogy a vár alatt nyúlik az a kõgát, ahol a République és közvetlen közelében a Gyanús Cápa vesztegel.
És egyszer csak látja, hogy a République melletti gáton ott van a Mester, megismeri a széles válláról, õsz fejérõl, azután a púpos Halacska és az a csámpás...
Drugics!
Az ott Privát Elek!!
Egy tányérsapkás, hivatalos egyén is velük van, és valami fuvarlevelet nézeget, amit a Mestertõl kapott...
Gorcsev izgatottan figyelt.
Rövidesen megindult az egyik daru... a République felett leereszti a láncát...
Várakozás. Nemsokára a hajó mélyérõl a magasba emel valamit... Egy ponyvával védett autó...
Látszik a négy kereke!
Az óceán felõl egy ködfal közeleg!
Az autó libegve halad a lánccal...
Gorcsev nem érti, csak érzi, hogy mi van itt, és vadul dobog a szíve.
Ez a tizennégy karátos autó! - kiáltja belülrõl egy hang, pedig nem lehet az, hiszen a vízbe zuhant!
- Nem!
Itt valami történt!
Rohan...
Közben elhomályosul a nap, begördül a nyílt tenger felõl a köd roppant tankja, és átvonul az utcákon, házakon, embereken...
Szegény Vanek úr, mi lesz vele?
Eh!
Rajta késõbb is segíthet.
Az autó ügye pillanatokon múlik...
Gorcsev leér...
Messzirõl látja, hogy a banditák jönnek a partra, végig a mólón.
Egy raktárépület kapujából figyeli õket.
Munkások kiáltoznak... csikorgás...
És a daru folyamatos zörgéssel görgeti le a láncot... Partra helyezték az autót...
Drugics eltávolítja a ponyvát, Gafirone a kormányhoz ül, és bejáratja a motort...
Gorcsevnek a motor ütemére lüktetett a torka...
Most egy közelgõ taxi fénycsóvája növekszik a ködben...
Odavilágít a karosszériára, és az orosz önkéntelenül felkiált!
Egy kéken zománcozott, hatalmas Alfa Romeo elindul, és magasra fröcsköli a sarat...
A tizennégy karátos autó volt!
3
Gafirone, ahogy a Mester meghagyta, az Imperial elõtt beült az Alfa Romeóba, és a körmeit ápolta.
Félóráig itt kell ülnie.
Akkor indulás.
Leterpesztett ujjait lakkozta elmerülten, és halkan fütyült.
A versenyzõ nagy gonddal festi a körmeit, oly precíz, többféle síkból adódó hatásokat figyelve fõmûve elõtt, az utolsó ecsetvonások közben.
Az utolsó ecsetvonás után gyorsan egymás felé rázogatta a kezét, mintha tapsolna, de meggondolná, mielõtt összeér a két kéz.
Valaki kinyitja a kocsi ajtaját.
Egy fiatal katona áll ott feszes tartásban, de teljesen fesztelen, bõ egyenruhában.
- Ön Gafirone autóversenyzõ?
- Igen.
- Szíveskedjék velem jönni.
- Hová?
- A városparancsnokságra.
- Miért?
- Az Ön kocsija ez a kéken zománcozott Alfa Romeo?
- Ne...em... de ez egy úré, aki...
- Szíveskedjék velem jönni, lehet, hogy csak egyszerû formaságról van szó.
Gyalog megyünk.
A kocsi itt marad...
A versenyzõ halottfehéren követi Gorcsevet.
Sejthette volna, hogy ez nem tiszta ügy.
Komor épület elé érnek...
A katona kinyit egy kiskaput, és Gafirone belép.
Függöny választja el a folyosó további részétõl.
- Itt várjon, amíg szólok az õrnagy úrnak.
És átmegy a függönynyíláson.
Gafirone vár... vár...
Húsz perc elmúlik.
Végül kijön egy múlt századbeli alabárdos, pápai testõr, és meghökken a versenyzõtõl.
- Kit keres?...
- A... az õrnagyot...
- Miféle õrnagyot?
Ez itt az orani Klasszikus Színház mûvészbejárata.
Hé!
Gafirone kirohan, mint az õrült, és mindenkinek nekiütközik közben!... De csak fut!!...
Késõ!...
A hotel elõtt a Mester szinte toporzékol...
Ott van a kacsaorrú kapitány, meg a többi elhanyagolt külsejû alak.
Csak az autó nincs ott...
Gorcsev közben megelõzte a Mestert, taxin visszatért a szállóhoz, egyszerûen beül a kormány mellé... begyújt, és elindul az autóval kísérteties útjára.
A sarkon feldönt egy újságosbódét, de félóra múlva megáll Laboux villája elõtt.
4
- Mi történt? - kérdezte Rézláb, amikor Privát Elek értük jött a Három Fõkukac nevû étteremhez, hogy együtt menjenek a Fõtérre, ahol a Mestert kell vámi.
- Ez a Gorcsev... - felelte fogcsikorgatva -, hogy gebedne meg.
Ellopta az autót.
Bolonddá tette azt a versenyzõt.
- Az úgyis bolond volt - állapítja meg a hallgatag Drugics, akit csak egészen kivételes tévedések indítottak arra, hogy beszéljen.
- Most már legalább elmondhatod, hogy mi volt ez a história az autóval, ami hol a vízbe esett, hol ellopják.
- Génuában feladott a Mester a République-re egy ugyanolyan kocsit, mint ez a bizonyos tizennégy karátos - magyarázta Privát Elek - Gafirone versenyzõ kocsijának mondták, és ponyvával volt bevonva.
A fenékben odaállították ennek a Laboux-nak az autója mellé.
A hajóraktárnok a zsebünkben volt.
Kirakodás elõtt a mi autónk ponyváját ügyesen Laboux Alfa Romeójára tette át a raktárnok.
Az egymás melletti két autó közül természetesen a ponyva nélküli kék Alfa Romeót hitték Laboux kocsijának.
Pedig az a mienk volt, és Laboux tizennégy karátos autója ott állt mellette ponyvával fedve.
Amikor leszakadt a kocsi, persze, azt hitték, hogy az az övék.
- Honnan tudták, hogy leszakad majd a darulánc?
- Az volt a legegyszerûbb.
A kicserélt kocsi ülése alá a raktárnok ötszáz kiló súlyt helyezett el, amíg a hajó útban volt.
Éppen háromszázzal több volt, mint amit a csiga lánca az autóval együtt elbír.
Persze alighogy emelte, leszakadt.
- Remek terv volt!
És erre egy ilyen szélhámos...
- Hát óriás ez a Gorcsev?! - kiáltotta Rézláb.
Közben kiértek a Vár elõtti dísztérre.
Oranban, ha az ember ösztönösen jár, biztos, hogy erre hozza a lába.
A köd valamelyest felszívódott, és az esõ is elállt.
Drugics, mint általában a zárkózott, nem barátkozó emberek, ínyenc volt, mert az étkezés magányos öröme megfelelt természetének.
- Hol lehet ez a Cservonec kölyök? - kérdezte a Halacska.
- Csak nem veszett meg újra a légióval?
Ebben a pillanatban egy óriási autó állt meg mellettük.
Valami bútorszállító, vagy ilyesmi lehetett.
- Figyeljetek!
Magyarázatra nincs idõ.
Egy óra múlva indulunk ezzel a kocsival, csak Lingeströmöt várjuk.
- Szállítmányozással fogunk pénz keresni?
- Fogd be a szád!
A tizennégy karátos autó a miénk lesz!
Ez a kocsi itt többet ér az elõzõ tervnél!
És benne lesz Gorcsev is rövidesen, arra esküszöm!
- De mi ez a kocsi?
- Majd megtudod!
Most még egy autó kell, mert megérkezett Lingeström a meszticcel és Porteniffel...
Itt várjatok!
És máris leugrott a hatalmas, fedett autóról, beszállt egy arra haladó taxiba, és elrobogott.
- Te érted? - kérdezte Rézláb.
- Rá kell bízni - dünnyögte Privát Elek.
- Nagy esze van neki, azt meg kell adni.
Drugics a hatalmas ananászt szagolgatta.
- Miféle autó lehet ez? - bámészkodott a púpos Halacska.
De mielõtt rátérhettek volna erre a kérdésre, Rézláb nagyot kiáltott:
- Megvan!
Nézd a marhát...
...Gorcsev visszafelé Laboux villája elõl sietett a Várba, rendkívül nyugtalanul a lehetõségek miatt, amelyek Vanek úrral kapcsolatban számításba jöhetnek, ha magára marad egy középkori vár kamrájában.
...Egyszer csak ott áll mellette Privát Elek, Rézláb, a púpos Halacska és a hallgatag Drugics, egy ananászt szagolgatva.
Körülfogták.
- Hé!
Cservonec!
Hát ez miféle dolog?!
Gorcsev rémülten hátralépett.
Szent isten!
Ezek most feltartják, és Vanek úr mélységes neglizsében ül a rab szultána cellájában.
- Megbolondultál, te taknyos?
- Hagyjanak engem, én...
Most el volt szánva rá, hogy Vanek úr érdekében üt...
...Ám a hallgatag Drugics elvette orra alól az ananászt, és minden további vita helyett fejbe csapta Gorcsevet a nemes gyümölccsel, hogy az ifjú elvesztette az eszméletét.
Amikor magához tért, egy hatalmas teherautóban hanyatt feküdt, teljes sebességgel robogtak, és valaki az arcába tüsszentett.
Arra fordult, bágyadtan és csodálkozva látta, hogy egy nyájas oroszlán hunyorog rá közelrõl.
Ez még nem ijesztette volna meg Gorcsevet, de vak rémület járta át, amikor megpillantott az oroszlánketrecen egy táblát fityegni, mint valami névjegyet, és ez állt rajta nyomtatott betûkkel:
WENDRINER ALADÁR
artista és ragadozó
Az Oroszlánt etetni, a ketrecbe nyúlni, vagy a fenevadat bármi módon ijesztgetni SZIGORÚAN TILOS
Lehunyta a szemét, mert szeretett volna felébredni, azonban a Wendriner Aladár nevû fenevad ismét az arcába tüsszögött, hogy kénytelen volt felülni.
De ez csak egy pillanatig tartott, mert amit most látott, attól hanyatt esett, mintha Drugics, régi szokása szerint, könnyedén fejbe csapta volna valamivel.
5
Vanek úr a szultána cellájában eltöltött rövid tartózkodást megúszta haditörvényszék nélkül, de igen sokat volt bezárva ez ügybõl és még más félreértésekbõl kifolyóan.
Restanciája annyira bõvült, hogy így szólt egy napon:
- Ha létezik ilyesmiben jogutódlás, akkor a dédunokáimnak is lesz mit ülni helyettem.
Vanek úr, mint általában a nagyon rendes, formaságokat tisztelõ kispolgár, életének sablonjai nélkül, megváltozott körülmények között, züllöttebb, piszkosabb és toprongyosabb lett, mint akár a félszemû Mehár nevû török, aki azóta többször is megverte az idõjárásra vonatkozó kijelentése miatt, de ezt már Vanek úr megszokta, mint annyi sok mást, amirõl nem értette, hogy miért tartozik a gyarmati hadsereg napirendjéhez.
Különben Mehár is állandóan büntetést kapott, mert szeretett inni, és csak akkor hagyta abba, ha elájult.
Jelenleg is együtt raboskodtak, és Vanek úr aludni készült a piszkos, férges kõpadlón.
Vacsora után Mehár megverte, és most nyugovóra tértek.
De váratlanul Würfli úr érkezett látogatóba.
- Ma éjjel jó dolga lesz... - suttogta az ajtóból.
- Beszéltem az ezredes legényével.
Úgy hiszem, hogy segítettem magán.
- Nézze, bolond úr - felelte elkeseredetten -, úgyis annyi bajom van, minek segít maga rajtam?
...De a titokzatos tánctanár szó nélkül távozott, és Vanek úr egy hosszú sóhajjal lehunyta fáradt, forró szemhéjait.
Istenem!
Mennyi szenvedés!
De egy óra múlva felverték álmából.
Az õrparancsnok volt.
- Keljen fel!
Az ezredes elé megy!
- De kérem... - mentegetõzött ijedten -, mit követtem el álmomban?
Én igyekeztem feszes tartásban feküdni, és igen szerényen aludtam...
Hiába volt minden.
Menni kellett.
Az ezredes magánlakására vezették, ahol vendégek voltak aznap.
Ott állt az úri társasággal szemben, kissé ijedten, és pislogva a lámpák fényétõl.
- Ma estére egy ügyes katonára lenne szükségem.
A legényemnek azt mondta valaki, hogy maga a mi emberünk - szólt vidáman az ezredes, és Vanek úr hátán végigszaladt a hideg.
- Kérem... - hebegte.
- Én... igazán nagyon örülök...
- Nahát, barátom - mondta az ezredes -, akkor rendben van.
Maga most muzsikáljon nekünk.
Vanek úr ijedtében megtántorodott, mint akit mellbe csaptak.
- Hallottam, hogy maga mûvészember.
Ha nem tudná, közlegény, magam is mûvész vagyok.
Költõ...
- Gratulálok - hebegte Vanek úr, és tétován állt.
- Nos?
Akar valamit mondani?
- Kérem... engem annyira megviselt a fegyház és egy török svédtornász, hogy nem tudnám felvenni a vonót...
- Hát hegedül is?
Vanek úr arcán könnyek folytak, sûrû, keserû könnyek és így szólt:
- Igen... én mindenfélét tudok...
Hegedülni, festeni, állatneveket...
Én nagyon sokoldalú katona vagyok.
A társaság döbbenten nézte a zokogó férfit.
Egy õsz katonatiszt nem restellte, és sajátkezûleg széket tolt a sokat szenvedett, megrendítõen ápolatlan, síró harcos mellé.
- Üljön le, barátom...
Csak üljön le, nyugodtan...
Az ezredes intett a szemével, és a legénye ennivalót tálalt a megtört ember felé.
Egy megtört emberhez viszonyítva Vanek úr igen jó étvággyal evett.
A társaság csupa régi, gyarmati ember, annyi afrikai tragédia szemtanúja, csendben, komoran nézte a titokzatos légionistát.
Laura de Pirelli, az orani operaház olasz származású énekmûvésznõje egy hosszas, szomorú, de igen meleg pillantást vetett Vanek úrra.
A mûvésznõ kissé telt idomú volt, és mint nagy általánosságban a hízásra hajlamos hölgyek, vonzódott a romantikához.
- Mondja, barátom - szólt az érdekes, drámai katonához, aki szenvedõ arckifejezéssel ette a rosztbifet.
- Mi az, amit leginkább nélkülöz itt?
- Egy kis mustár... vagy egy kovászos uborka - sóhajtotta bánatosan, és az egész arca mosolygott, amikor megkapta...
- Hogy hívják magát? - kérdezte az ezredes.
- Van...
Van egy igazi nevem, és van egy álnevem.
Egyiket sem tudom pontosan.
Az õrnagy felütött egy könyvet az asztalon, és a kabátjára felvarrt jelzés alapján megállapította a nevet:
- Maga Gorcsev Iván...
Egy hosszú, szõke kapitány most felemelkedett valahonnan a háttérbõl.
- Gorcsev Iván...
Szent Isten!
Ön... ön Nizzában érintkezésben volt...
Vanek úr keserûen bólintott.
- Úgy van.
Én Nizzában érintkezésben voltam!
Ezt eltalálta a törzsorvos úr!
Pierre Boussier, mert õ volt a kapitány, egészen eléje lépett, megnézte, és újra azt mondta:
- Uram atyám...
Gorcsev!
Vanek úr sóhajtott.
Tisztában volt vele, hogy a kapitányt gondozatlan külseje rendíti meg ennyire.
- Menjen egy pillanatra az elõszobába.
Vanek úr kiment az elõszobába, és egy tiszti kabátnak dõlve, mélyen elaludt ültében.
A kabát tulajdonosa másnap a lakását, minden hozzátartozóját és önmagát is rémülten fertõtlenítette, de hónapokig eltartott, amíg teljesen kiküszöbölte környezetébõl Vanek úr rövid, jóízû álmának szapora következményeit.
A kapitány közben azt mondta halkan odabent a szobában:
- Uraim!
Ez az ember Gorcsev Iván, akire de Bertin tábornok nagyon meleg szavakban hívta fel a figyelmet.
Valamennyien tudják, hogy kicsoda Gustave Laboux.
Ez a Gorcsev Laboux leányának a võlegénye...
A leány titokban írta nekem.
Érthetetlen, hogy a tábornok tekintélye dacára ilyen helyzetbe került ez a szerencsétlen, könnyelmû úrifiú.
- Legfõbb ideje... - mondta végül a kapitány -, hogy ez a Verdier õrmester ne veszélyeztesse a gyarmati hadsereg jó hírét alantas brutalitásaival.
Éjfél felé Vanek urat felkeltette a fegyõr.
- Fáradjon vissza, kérem, a fogdába.
Vanek úr, távol mindattól amit életében megszokott, és közel a tébolyhoz, nem vette észre az õr különös hangváltozását, és csendben követte a sötét udvaron keresztül.
- Nagy vizsgálat folyt, amíg aludt.
Kihallgatták a tiszt urakat, az õrmestert és a káplárt.
Nagyon szidták õket maga miatt.
- Talán elfelejtettek engem agyonlövetni?
- Sõt... De hiszen majd meglátja - biztatta az õr, és kinyitotta a cellaajtót.
- Sajnos nem tudtuk elõbb magáról, hogy kicsoda.
- És most már tudja, ki vagyok?
- De mennyire tudom.
- Megkérhetem, hogy mondja meg nekem is?
Azt hiszem, hogy nem árt, ha szintén tudom.
- Jó, jó - mondta az õr rejtélyesen.
- Egy napon majd kiderül az igazság, eljön a tábornok, és maga újra az lesz, aki volt.
- Én is attól félek - motyogta csüggedten Vanek úr, és belépett a cellába.
...Álmában egy operaházi elõadást vezényelt, két ecsettel a kezében.
A színpadon Laura de Pirelli énekelt, és egy hosszú rúddal félszemû török csirkefogókat idomított bravúrosan.
Ekkor a sötét nézõtéren megjelent egy tábornok, és harsány hangon bejelentette, hogy senki se hagyja el a helyiséget, amíg a rendõrség jön, mert a szünetben valaki elvesztett egy nagyon értékes Gorcsevet: Vanek úr erre futni kezdett, de hát Mehár a nyomában volt egy-egy élesre töltött kabócával és az élen mint valami megdühödött fúria, a galaci révkapitány felesége rohant, aki különben is felbújtó volt az ügyben.
"Segítség!" - kiáltotta Vanek úr, mert jól tudta, hogy hegedülnie kell, ha elfogják, de ekkor kitettek eléje egy lábat, hogy nagyot zuhant.
Természetesen Würfli úr tette ezt, aki egyben roppant sajnálkozással exkuzálta magát, miközben Vanek urat gyorsan darabokra tépték üldözõi: "Ne vegye rossz néven, Tintoretto úr, de ön azt állította, hogy kõfaragó és balett-táncos"...
Rettenetesen ordított, és felébredt, mielõtt megfulladt volna.
Csak hosszas küszködés árán jutott levegõhöz, mert mint utóbb kiderült, Mehár, a félszemû óriás igen mélyen aludt, és az éjszaka egy részét Vanek úr arcán töltötte.
XVII. fejezet
1
Amikor ismét elindult a tizennégy karátos autó, Parker vezetésével, még két gépkocsi ment velük.
Mindegyikben nyolc fegyveres arab, kézigránáttal és egy-egy géppuskával.
"Szabadságolt" szpáhik voltak.
Az õrmester közölte reggel a kaszárnyában tizenhat régi emberrel, hogy akinek kedve van vele kirándulni, az két hét szabadságot kap, akinek nincs kedve, az ugyanannyi kaszárnyaáristomot, kétnaponként huszonnégyórás szolgálattal.
Ettõl a nyájas invitálástól a tizenhat embernek rendkívüli kedve kerekedett, hogy az õrmester mérsékelten nyájas társaságában kiránduljon, és délután már civil burnuszban kísérték az értékes autót.
De Bertin és Laboux nem oldották meg a víz alól elõkerült autó titkát.
Vizsgálatot indítani nem lehetett a kényes ügyben, és az idõ sürgetett.
Az bizonyos volt elõttük is, hogy a hajóraktárban elcserélték a kocsit egy ugyanolyan Alfa Romeóval.
De hogy került vissza?
Beérték annyival, hogy a kocsi egyszerre ott állt a villa elõtt, amint ezt a sápadtan és kissé részegen érkezõ Laboux bejelentette, akinek az állapota elsõsorban szükségessé tette, hogy ne firtassák az ügyet.
Kissé sárga volt az arca, és sokat ivott.
A malária is elõvette.
- Azt hiszem, nem lesz sima utunk - mondta rossz elõérzettel, amikor két napja úton voltak.
Anette alig szólt.
Napokig ült egy helyben, és hallgatva maga elé nézett.
Gorcsev szelleme ott volt velük Anette szomorúságában.
- Valamit tenni fognak - kedélyeskedett kissé erõltetetten de Bertin.
És neki lett igaza.
A barátságosan kezdõdõ szaharai túra utasai igazán nem sejthették elõre, hogy miféle fantasztikus események várnak rájuk.
A gyönyörû mûúton, amely az Atlasz hágója után a sivatagon át vezet, Anette néha leváltotta Parkert.
Sápadt volt, és huszonnégy órája alig evett, de biztos kézzel ült a kormány mellett.
De Bertin szivarozott és idõnként hol Labouxra nézett, hol az autótükörben látszó Anette-re.
Érezte a néma, súlyos konfliktust apa és leánya között.
Egyikben a keserûség, a másikban az önvád...
Szörnyû!
- Kérlek - kérdezte egyszer csak Laboux.
- Te ismertél már személyesen úgynevezett izét... spiritisztát?
- Tessék?...
Avignonban valamikor egy neuraszténiás asztaloshoz voltam beszállásolva, az foglalkozott ilyen izékkel...
Laboux töprengve nézett a sivatag nyugtalanul vonuló, sárga homokhullámai fölé.
- Gondoltál te már arra... - folytatta nagyon vontatottan -, hogy a halál után mégiscsak kell... valaminek lenni?...
De Bertin megrökönyödve nézett a barátjára.
- Azt hiszem, kissé rádtelepedett a malária - felelte aggódva.
- Igen... az lehet.
Tegnap lázam is volt.
Elõszedett valahonnan egy cigarettapapírt, néhány kinindrazsét göngyölt bele, és lenyelte.
Légionáriusok veszik így be ezt az orvosságot.
Az évszak, amelyet Abe Padan választott forradalmához, nem kedvezett európai barátainak.
A passzáttól felkavart homokviharokat, az Atlaszról lecsapódó párákat még a beduinok sem viselték el egykönnyen.
A legközelebbi oázisnál Laboux-t kirázta a hideg, de nem volt hajlandó arra, hogy két napot pihenjen.
- Abe Padannak idejében kell megkapnia a fegyvereket.
A csökönyös emberrel hiábavaló volt minden vita.
Lenyelt egy nagy adag kinint, és beült az Alfa Romeóba.
- Induljanak, sergeant - mondta a szpáhik õrmesterének.
A rekkenõ forróságban enyhe áramlás rezgett, de ez is elég volt ahhoz, hogy megtöltse a levegõt táncoló porsziporkákkal és ingereljen tüdõt, szemet...
Délutánra piros lett a két mély árnyék Laboux arccsontjai alatt és félrebeszélt.
- Maguk Abudirban maradnak két szpáhival, mert az apja nem bírja tovább - mondta az altábornagy Anette-nek, aki ecetes vízzel törölgette a beteg arcát.
Anette beleegyezett a beteg nevében is.
Jól tudta, hogy akármiféle könnyû baj nem árthat meg ennyire Laboux vasszervezetének.
- Ennek a szerencsétlen fiúnak az ügye nagyon megviselte - mondta de Bertin.
- Pedig jól tudom, hogy apa nem akart rosszat - felelte sóhajtva.
A nagy, tiszta leányszemek fénye két könnyprizmán keresztül hirtelen megtört.
Lefelé rándult néhányszor a szája széle, azután kitört belõle a zokogás.
De Bertin idegesen csapkodott egy cigarettát a tárcája fedeléhez.
Átkozott egy história.
Hátszéllel haladtak, és az autót, mint valami ráborított ponyva, kitartóan követte a kerekek által felkavart por...
A mûutat régen elhagyták, egy karavánösvényen futott kanyarogva az Alfa Romeo, elõtte ötven méterrel a katonák kocsija.
A Szahara egy sziklás, teknõszerû mélyedésében vezetett az út Abudir felé.
Az örökké harcias porszemek, ki tudja, hány korszak óta, szívós gyûlölettel rohannak a szirteknek, és ezek szétmarva, mint elszórt, apró zátonyok kandikálnak elõ hajdani csúcsok homokba süppedt csonkjával.
A sivár látványt halálosan rideggé fokozza egy õskori város omladéka; kõkoloncok, ledõlt árkádok és beszakadt boltozatrészek félig eltemetett torzóival.
A mélyedésben eloszlott a portölcsér, és az árnyéktalan, roppant sivatag sugárzása vakította õket.
A levegõ bizonytalanul inogni látszott, mintha ott messzebb elõttük valami finom, füstszerû valami lenne...
Most a szpáhik kocsija odaér, és...
Parker nagyot kiált... a fék sivít, de Bertin a revolveréhez kap...
Késõ!
A katonák autója, mintha láthatatlan akadályba ütközött volna, felborult hirtelen.
De senki nem esik ki, az emberek egy halomban maradnak a homokdombra dõlt kocsin...
Ezt látták a tizennégy karátos autó utasai, de az õ sorsuk is azonnal beteljesedett...
Különös kettyenés hallatszik...
Azután felborul a lassított iramú kocsi, és az oldalán csúszik, zörögve, csörömpölve...
Az elsõrangú acélból készült hálócsapda, amellyel Hagenbeck oroszlánokat és tigriseket fog, nem eresztette õket...
A preparált fémszálak a sivatagi nappal szemben szinte láthatatlanok. Kifeszített acélhálóval fogták el a két kocsit.
Fegyveres arabok nyargaltak elõ a dombok mögül.
A Mester vezette õket.
- Maradjanak nyugton - kiáltotta -, mert halomra lõhetjük mindnyájukat!!...
Egyenként eresszétek ki a hálóból õket, és megkötözni!
Céltalan öngyilkosság lett volna, ha védekeznek.
Néhány perc múltán ott feküdtek egymás mellett a homokban, összekötözve és elvakultan a merõlegesen sugárzó naptól...
A támadók elnyargaltak, és a foglyok jól hallották, hogy egy autó is velük robog...
A tizennégy karátos Alfa Romeót mégis elrabolták!
XVIII. fejezet
1
Feljegyzett beszélgetés az orani Fort-St.-Thér?se gazdasági hivatalában.
SZEREPLÕK
Verdier õrmester és Balukin közlegény, ezredírnok.
Délután öt óra, az õrmester ilyenkor átnézi a kérelmeket.
VERDIER: (Jön.
Megviselt.
Kissé lefogyott az utóbbi idõben.)
BALUKIN: (Felugrik.)
VERDIER: (Bágyadt jóakarattal.)
Csak üljön le, maga disznó.
(Kinyitja a zubbonyát. Fúj.)
BALUKIN: (Írásokat tesz eléje.)
Gorcsev, a 27-es közlegény, estére kimaradást kér.
VERDIER: (Vészes morgással, amelytõl bajuszának szálai rezegnek.)
Rendben...
BALUKIN: Ugyancsak a 27-es közlegény diétás betegkosztot kér.
VERDIER: (Bajusza szálai rezdülnek, szemei enyhén vérbe borulnak, orrcimpái ütemesen tágulnak.)
Aláírva...
BALUKIN: A 27-es két nap gyengélkedõt kér, mert a reuma kínozza.
VERDIER: (Bajusza rezeg, szem, cimpa, stb.)
Aláírva!
És most (gyanúsan atyai hangon) kedves jó Balukin maga teljesen lezüllött lelkivilágú, gyanús, pimasz fõhóhér...
Ha maga még egyszer jelent valamit a 27-es közlegény kérelmeirõl, akkor a legnagyobb számú lópatkoló csavarkulccsal pépesre verem a fejit.
(Vérfagyasztó kiáltás, hasonló a grand guignole nevû, kóros színpadi elváltozásokban szereplõ õrült halottrablók felvonásvégi sikolyához, amire az egész mû íródott.)
Nem fogsz ugratni, te orgyilkos írnok!
A 27-es kérelmét aláírhatja maga is!
(Szünet.
Az õrmester egy székre roskad.)
Mi van még?
BALUKIN: (Nyel.
Remegõ kézzel egy cédulát vesz elõ.)
A... 27-es kilépést kér holnap...
VERDIER: (Megtört.
Legyint.
Görnyedve süpped a székben.)
BALUKIN: (befejezi)
Mert fürdõbe... akar... menni...
VERDIER: (Jóakaratú szomorússággal.)
Ne ugass, mert eltiporlak, te becsület nélküli kétszínû sintéroktató...
(Mereng, a padlót nézve, megviselten.
Végül valami elhatározás érlelõdött benne.)
Nna!
(Feláll.)
Hát, ide hallgasson.
Most még a 27-es közlegény kéri majd, hogy két néger szolga gyaloghintón vigye kivonuláskor, ezt persze aláírom, és ha perceken belül befut a kérése, hogy az õszi nagygyakorlatokra a kincstár költségén elkísérhessék vidám hölgyismerõsei, ennek sem lehet akadálya, sõt megelõzzük kérelmében, és parancsot kap még ma az ezredtrombitás, hogy hajnalban hárfázással jelezze az ébresztõt, mert félõ, hogy a 27-es közlegény véletlenül felébred és megjelenik a sorakozásnál!...
De ha ezzel készen van, akkor akasszon ki egy táblát az erõd kapujában a következõ szöveggel: Elaggott, vidéki levélkézbesítõk, lóápolók és reumás nyugdíjasok kényelmes otthonra találnak, ha felvétetik magukat újoncnak a francia idegenlégióba.
Teljesen hülyék számára kedvezmény, különleges elbánás, altiszti rangban sürgölõdõ szárazdajkák...
Hogy az a mennydörgõs...
A további feljegyzések már csak az õrmester különleges szókincsét dokumentálják a francia nyelv erõteljes kifejezései körében.
Lehet, hogy az õrmester eltúlozta kissé a dolgot, ám annyi feltétlenül bizonyos, hogy Vanek úr helyzete, amióta Pierre Boussier kapitány közbelépett de Bertin és Laboux nevében, elõnyösen megváltozott.
A tisztek annyi, a katonaéletre alkalmatlan egyén drámáját látták beteljesedni az idegenlégió kérlelhetetlen feltételei között, hogy ebben az esetben szívesen kivételt tettek.
Oly mindegy, hogy egyetlen gyenge és ki tudja, honnan, miért odatévedt alakot nem sajtol szét az afrikai hadsereg könyörtelen fegyelmi gépezete.
Olyan kitûnõ gyarmati tiszt kedvéért, mint de Bertin tábornok, igazán kivételt tehet az ember.
Mi kell ehhez?
Egy szidás az õrmesternek, egy vállveregetés a közlegénynek, és ma már így fest a helyzet, például a gyakorlótéren:
- Vigyázz! - harsogja az altiszt.
- Jobbra... át! - sokkal szelídebb hangon nyomban utána: - Vonatkozik ez természetesen Gorcsev közlegény úrra is, amennyiben nem fáradt...
- Nem, nem... - feleli a közlegény szerény mosollyal -, csak csináljuk.
Jobb, ha az ember mindent megtanul.
Délután Vanek úr kimegy a városba.
Amikor a kapuban találkoznak, Gent nyel egy keserût, és teljesen rekedt hangon így szól:
- Lesz szíves, közlegény úr és... hátra arc... vagy ilyesmi... és jöjjön velem, a mindenségit a feje... a fejedelmi dolgának...
Visszamegy Vanek úrral a legénységi szobába.
Itt aztán kiereszti a hangját. De úgy, hogy minden ablak beleremeg:
- Gazemberek!
Ha ennek az izének itten a cipõje, zubbonya, vagy valamije nincs rendben, akkor mindenki elsirathatja négy hétre a kimenõjét.
Hogy az ördög vigyen el minden vízfejû gazembert...
Ez magára nem vonatkozik, közlegény úr, a fene egye meg!
Vanek úr személyére a legénységi szoba teljes létszáma ügyel, féltõ gonddal.
Naponta kiválasztanak négy embert, az úgynevezett Gorcsev-különítményt.
Egyik a cipõjét tisztítja, a másik a ruháját és a fegyvereit, a harmadik az ágyát hozza rendbe, de ezzel a legritkább esetben volt megelégedve:
- Nézze, Würfli úr - magyarázta atyai türelemmel, de a hangjában azzal a fojtott rezonálással, amely az önmérsékletét nehezen megõrzõ embert jellemzi -, ezeket az ágy végében úgy kell begyûrni, hogy a pokrócon ne maradjon ránc.
Ilyen rondán én is meg tudom csinálni...
Miután ragyogóan felöltözött, és egy kis kefével rendbe hozta a bajuszát is, szokása szerint megemelte szobatársai felé a sapkáját, és elment.
Elõzõleg benézett a gazdasági hivatalba, és megkérdezte, hogy jött-e levele.
A tisztek rövidesen rájöttek a szerencsétlen ember titkára: valaha bizonyára a jobb körökhöz tartozott, de úgy látszik, kissé meghibbant itt Afrikában.
Különösen az ezredesben alakult ki ez a feltevés pregnánsan, amikor Vanek úr egy találkozáskor, a belvárosban, megemelte ellenzõjénél fogva sapkáját, és mosolyogva így üdvözölte:
- Van szerencsém, ezredes úr!
Szép idõnk van ma!
Mert ez volt egyéniségének gyógyíthatatlan civil csökevénye. A kalapemelgetés örökszép polgári szertartása, mint annyi viszonylatnak, véleménynek és kapcsolatnak spontán kifejezõje egyetlen tussal, amely lehet mély, lehet széles ívû, lehet futólagosan könnyed, de mindenesetre benne van a kalapemelgetõ kapcsolata és véleménye ama személyt illetõen, akit e beidegzõdött mozdulattal üdvözöl.
...Egy este éppen valamelyik vendéglõben ült, és a titokzatos emberek komor arckifejezésével meredt a szivarfüst kék ködébe, mint akinek a koponyájában egy különös, regényes élet örökre eltemetett reminiszcenciái kísértenek.
Valójában ezek a reminiszcenciák Gorcsevvel állottak összefüggésben.
Gorcsevtõl ugyanis a következõ levelet kapta:
T. Vanek B. Eduard alközlegény úrnak
Oran Poste-restante
F. hó mittudomén hányadikán kelt nb. soraira válaszolva, van szerencsém értesíteni, hogy idõközben találkoztam önnel az orani várban kiváló tisztelettel, és ügyünket a legnagyobb elégedetlenségemre, nem sikerült elintézni önnel.
Legutóbbi nb. találkozásunkkor ön alig felöltözött állapotban az orani vár pincéjében maradt, mivel visszatérésemet annál is inkább kilátásba helyeztem.
Van szerencsém szíves értesítéssel tudatni b. cégével, hogy idõközben elutaztam, mert egy halaszthatatlanul súlyos tárggyal fejbe ütöttek.
Visszatérve levelére, van szerencsém szíves értesíteni, hogy az ön illetményeibõl egy fillér sem maradhat el, sõt minden sérelmét külön felszámíthatja, és én busásan honorálom b. számlám terhére.
Sajnálom, hogy mint írja, megrendült késedelmem miatt, de higgye el, nem tehetek róla.
Azon reményben, hogy az összeköttetés végül mindkettõnk számára csak hasznos és kellemes lesz, zárom f. hó soraimat.
Szíves megrendüléseinek a jövõben is örömmel fogok eleget tenni.
híve,
Petrovics Iván
A kellemes estén holdfényben ragyogott a vendéglõ terasza elõtt elterülõ orani tengerpart, és Vanek úr azon gondolkozott, hogy mit számítson fel Gorcsevnek a sérelmekért, melyek a légióban érték.
Ekkor egy hang szólalt meg a háta mögött, kellemes és csengõ, finom nõi szó:
- Zavarom?
Egy ismeretlen hölgy állt mellette, sápadtan fénylõ selyembelépõben.
Egy elegánsan öltözött, kétségtelen úrinõ.
Vanek úr hátratolta székét, és mély tisztelettel megemelte a sapkáját:
- Hogy is zavarhatna... egy szép hölgy?
Nevem...
- Petromszkij, ha jól tudom...
Nem emlékszik rám?
Laura de Pirelli vagyok.
A hölgy feltûnõen szép volt.
És mintha már látta volna valahol.
Vanek úr nyomban felemelkedett, és újból megemelte a sapkáját.
- Nevem...
- Nem emlékszik rám?...
Laura de Pirelli énekesnõ vagyok.
- Één már... láttam kegyedet valahol...
Igen.
- Az ezredesnél találkoztunk azon az éjszakán, amikor muzsikálni hívták.
- Higgye el, szívesen zenéltem volna, de az egyetlen hangszer, amelyhez értek, a fésûre rögzített selyempapír fúvása, és ilyen nem volt kéznél.
Ezután meghitt beszélgetésbe kezdtek:
- Kedves uram - mondta többek között Laura de Pirelli.
- Különös, szomorú érzésem volt azóta, hogy ott láttam.
A maga tragédiája mögött egy asszony lappang!
És csak egy asszony építheti fel újra, amit egy másik asszony romba döntött!
- Ez igen szép mondás volt... - bólogatott Vanek úr -, ön kitûnõ szerzõk mûveivel foglalkozhat, amikor nem énekel...
- Mi volt ön azelõtt? - kérdezte az énekesnõ.
- Levelezõ egy Nizza melletti szanatóriumnál.
Rendkívüli pozícióm volt.
A szanatórium Louvier tanár vezetése alatt állott.
- És miért lépett a légióba?...
- Ezt... nem mondhatom meg...
A romantikára hajlamos hölgy merengve nézett Vanek úrra.
- Valami különös vonzás van a tekintetében.
Mondták már azt... hogy ön szuggesztív?
- Itt a légióban sok mindent mondtak már nekem.
Erre nem emlékszem...
Késõbb pezsgõt is ittak, és a titkár úr kigombolta a zubbonya nyakát, mert két szeme fájdalmasan lüktetett.
Vanek úr mégiscsak férfi volt!
Nem éppen a javából, de a mûvésznõ sem képviselte korban és súlyban az eszményinek túlozható leánytípust.
- Önnek... meg kellene szökni... - súgta Laura de Pirelli forrón, és e hevületéhez már a megivott pezsgõmennyiség is hozzájárult némi kalóriákkal.
- Mûvésznõ, azt felelem önnek, amit egy Würfli nevû terhelt jóakarómnak, aki illem- és táncoskomikus: egy levelezõ nem szegi meg a szerzõdést, amelyet kötött!
- Olaszországba mennénk!...
- Nem lehet... - felelte sóhajtva - pedig szeretem Olaszországot...
- Ugye, maga is szereti Olaszországban a sok virágot... a narancsligeteket?
- Azt is.
De elsõsorban a makarónit és a paradicsomos spagettit.
Vanek úr kellemesen töltötte az estet a mûvésznõvel, de a szökésrõl hallani sem akart.
- Gondolja meg... - súgta még néhány pohárnyi kalóriával a mûvésznõ.
- Ha elszökik, mindig együtt lennénk, és énekelnék magának.
- Azt még megszoknám idõvel, de üzleti megbízhatóságomat tönkretenné egy szerzõdésszegés.
Nem szököm.
Azonban az élet úgy akarta, hogy Vanek úr mégiscsak kockára tegye üzleti megbízhatóságát.
2
A balsors útjai kiszámíthatatlanok.
Vanek úr igazán kellemes idilli életet élt a légióban, amelyrõl pedig annyi szörnyûséges legenda keringett már szerte a világon.
A kiképzés nyolcadik hetében még annyira sem vitte harcászatban, hogy tíz perc alatt menetkészen az udvaron legyen.
Sokszor negyedórát is ácsorgott a helyõrség, míg végre megjelent Vanek úr.
- Nem látta valaki a derékszíjamat? - kérdezte, miután megemelte a sapkáját, amitõl Gent fogai hallhatóan csikorogtak.
- Álljon kérem a sorba - mondta szelíden az Oroszlán, akit egy idõ óta epebántalmak kínoztak, pedig három hadjáratot vitézül végigverekedett a Szaharában, és egy napig sem volt gyengélkedõ...
De hát az ezredes meg a tisztek megveregették a vállát, és elnézõek vele.
A díszlépés még mindig olyan formájú volt Vanek úrnál, hogy egy kivonulás alkalmával, a helyi specialitásokat nem ismerõ szabadságolt szpáhikapitány több fényképfelvételt készített Vanek úr vonulásáról, és ezeket elküldte a Hadügyminisztériumba, egy memorandum kíséretében, amely a gyarmati hadsereg azonnali reorganizációját sürgette.
Lõgyakorlatoknál, ha Vanek úr célba vette a golyófogót, a század riadtan szétfutott, az õrmester ? terre-t vezényelt, és mindenki fedezéket keresett.
Már úgy látszott, hogy Vanek úr szépen meghízik itt a szolgálatban, amikor közbelépett a sors.
Pierre Boussier volt a sors eszköze, az a bizonyos hosszú, szõke kapitány, aki elindította Vanek úr Gorcsev-legendáját, és másnap folytatta szemleútját.
Most azonban ismét visszatért Oranba, és már elsõ napon, amikor az erõdben járt, értesült mindenrõl.
- Kérlek - mondta az ezredes -, közölheted de Bertinnel, ha viszontlátod, hogy pártfogásba vettük ezt a jámbor Gorcsevet.
Ráfér szegényre, mert gyámoltalan ember, nem katonának való.
- Uram atyám!! - kiáltotta a kapitány, és a homlokához kapott.
- Elfelejtettem megírni nektek!
Egy katonai ügyben érintkezésben voltam de Bertinnel, és az altábornagy megírta nekem, hogy Gorcsev meghalt, ott volt a temetésén, kétségtelenül az volt az igazi, akivel Nizzában a tüzérkaszárnyában táboroztak!
Ez egy másik Gorcsev!
Az ezredes dilemmában volt.
Egy kiváló katona kedvéért pártfogolhatnak valami ostoba alakot, de nem lehet pártfogolni valakit pusztán azért, mert ostoba.
Különben is, nevetséges blamázs jöhet ki az ügybõl.
A tisztek tanakodtak.
Ez a szerencsétlen fráter nem hibás... mégis véget kell vetni az ügynek.
Megbízták hát az egyik hadnagyot, hogy tapintatosan, de katonás gyorsasággal vessen véget a komédiának.
A hadnagy ügyesen fogta meg a dolgot.
Átment a legénységi szobákat inspiciálni.
Végigjárta a termeket, és végül abba a bizonyos helyiségbe ért, amelyben Gorcsev lakott.
Természetesen Verdier õrmester és Gent káplár mindenfelé mögötte járt.
A legénység éppen a szíjazatok és fegyverek tisztítását végezte, kivéve Vanek urat, aki vásárolt egy táskagramofont, az ágyán feküdt, szalámit evett, és egy kedves amerikai slágerzenét játszatott magának.
Amikor a hadnagy belépett, felállt.
De a gramofon vidáman szólt.
- Közlegény!! - kiáltotta a tiszt - mi ez?
- Foxtrott.
- Azonnal hagyja abba!
- Nem szereti õrmester úr a foxot?
Van egy tangó is...
- Maga hülye!
Õrmester!
Mi ez?
Miért tûrnek itt kivételt?!
- Kérem... - hebegte Vanek úr -, tegyek fel egy katonaindulót?
- Ide figyeljen, õrmester!
Ezért, amit most tapasztaltam, ezt a hülyét nem büntetheti meg.
Mert ez az altisztek szégyene.
De ha én három nap múlva azt látom, hogy itt valakit egy hajszálra megkülönböztetnek a többitõl, akkor maguk repülnek innen a legelsõ rohamcsapattal, egyenesen a Szaharáig!
Megértették?!
- Igenis, mon lieutenant - felelte Verdier õrmester, és a szeme mámoros fényben kezdett ragyogni.
- Oui, mon lieutenant! - rebegte Gent káplár, és a mellkasa boldog izgalomtól emelkedett.
A hadnagy elment.
A lehetõségek szerint emberségesen elintézte az ügyet, nehogy ezt a szerencsétlen alakot megbüntessék az eddigiek miatt.
Végre is, nem õ volt a hibás.
Senki sem volt hibás.
Azért a légió már alapjában véve olyan, hogy minden hibának megissza a levét valaki, akkor is, ha senki sem követte el ezt a hibát.
Talán jobb, ha Vanek úr tragédiáját illetõen, a gyengébb idegzetû olvasók érdekében, nem részletezem az elkövetkezendõ eseményeket.
Elég annyi, hogy amikor a hadnagy eltûnt a néptelen folyosón, az ötvenkétéves õrmester és a negyvenhárom éves káplár jobbról-balról átölelte egymást, csókolóztak, azután egy-két dupla tánclépést lejtettek jobbra és balra, amit Würfli úr szerint a szakkörökben sasszénak neveznek.
...Ki az a bágyadtan imbolygó, roggyanó léptû, ismeretlenségig piszkos egyén, aki egy vödörrel huszonötödször teszi meg az utat a mosoda és a szivattyú közötti négyszáz méteres távon, oda-vissza?
Eltalálták: Vanek úr az illetõ.
Vanek úr, akinek ébresztõ elõtt félórával kell hozzáfognia, hogy a menetkész felszerelések magára öltését kellõen gyakorolja.
Vanek úr a délutáni pihenõ idején egy nyers modorú tizedestõl a díszlépésben elhanyagolt nüanszokat korrepetálja.
És Mehar, aki nem tud franciául, de a hatodik érzéke, úgy látszik, megsúgta Vanek úr bukását, régi sérelmét az idõjárásra vonatkozó megjegyzés miatt újra érzi, és feleleveníti a rendszeres fenyítés szokását.
Így állt Vanek úr ügye, és így állt õ maga is egy vödörrel a kezében, vigasztalanul, letörten, és már azt sem bánta, hogy Würfli úr megszólítja:
- Látja, kérem, ilyen az élet: egyszer fenn, holnap lenn...
A katona sorsa nem irigylésreméltó.
- Elsõsorban azért, mert félhülye tánctanárok is elõfordulhatnak a környezetében.
- Maga goromba fráter!
Kezdettõl fogva rokonszenvezem önnel, és nem viszonozza.
Mondja, gondolkozott már, miért van az, hogy minden muzsikus és minden festõ hálátlan?
- Még nem gondolkoztam ezen, de ha akarja, fogok, bár szerintem a balett-táncosok, továbbá a kõfaragók sem hálásak.
- Én lelepleztem volna magát.
Azért fordult rosszra a sorsa, mert megtudták, hogy maga nem Gorcsev.
- És ha az ember nem Gorcsev, akkor már kutya?
Maga sem Gorcsev, mégsem kínozzák.
- Maga szerencsétlen, agyalágyult beduin - szólalt meg Verdier õrmester váratlanul.
- Ne unatkozzék itt az udvaron!
Ténferegjen az istállóba, és csutakolja le a kapitány úr lovát!
Az õrmester elment, és Vanek mélabús megvetéssel nézett utána:
- Ez az egész mûveltsége...
- Higgye el - mondta megértõen a táncmester -, ilyen altiszt nem fordulna elõ a légióban, ha a tánc- és illemleckék látogatása hatóságilag kötelezõ lenne, mint mondjuk a himlõoltás.
Higgye el, ez így van, kedves Tintoretto úr, ha megengedi, hogy így szólítsam.
- Mondjuk inkább, hogy belenyugszom, mert úgy látszik, ez a rögeszméje.
- Furcsa emberek az orosz zenészek.
- Igen... - felelte Vanek úr vállat vonva -, én ismertem egyet, aki harmonikán játszott, és gyûjtötte a cigarettaskatulyákat.
- Ön is gyûjt valamit?
- Tessék?...
Nem gyûjtök semmit, de nem is harmonikázom.
- Mit szokott játszani?...
- Dominót.
De csak ritkán és...
- Közlegény, maga teljesen lezüllött, bitang gazember!
Ha azonnal nem megy az istállóba... vasra veretem.
Mit ugattak itt ezzel a pojácával?!
- Én tanácsot kértem, mert sohasem csutakoltam még, és gondoltam, hogy a táncmester jártas a lóápolásban.
- Igen?!
Akkor mind a ketten az istállóba mennek!
A három lovat lecsutakolják!
Mikor az istállóajtó becsukódott mögöttük, Würfli úr dühösen fordult a titkárhoz.
- Mondja, mit protezsál maga az õrmesternél?!
Úgyis eléggé utál!
- Ha a tánc- és illemtanárokat hatóságilag köteleznék, hogy látogassák a saját leckéiket, az jobb lenne, mint a himlõ- és a tífuszoltás együttvéve.
Azután már nem beszélgettek, csak dörzsölték két álló óra hosszat a lovakat.
Ekkor jött az õrmester, körülnézett és naiv csodálkozással kérdezte, hogy miért nem fogtak még hozzá a munkához?
Amikor hallotta, hogy ezek a nedves, felborzolt szõrû lovak már átestek a csutakoláson, nem hitt a fülének.
- Maguk szerint ez csutakolás?
Feleljenek õszintén.
Vanek úr mûértõ szemmel megnézte a szomorú paripákat.
- Kezdetnek elég biztató - mondta tárgyilagos elismeréssel.
Még négy és fél órát csutakoltak.
És közben Vanek úr döntött: elszökik a légióból!
- Gyûlölöm a szerzõdésszegést - mondta Würflinek -, de azok után, hogy így bántak velem, rám ne számítsanak.
Én megszököm!
- Lehet, hogy nem is fogják keresni magát - szólt Würfli úr, nyilván helyeselve az elhatározást.
- Olaszországba megyek, dolgozni fogok, és egy hölgy is lesz velem!!
- Zenélni fog?
- Egyelõre csak énekelni akar.
De azt sem bánom.
A makaróni és a paradicsomos spagetti sok mindenért kárpótolja az embert.
Másnap Vanek úr eltûnt az erõdbõl, és míg a rádió háromóránként közvetítette személyleírását, õ ismét szokott környezetében lakott; Laura de Pirellinél, egy kényelmes ruhásszekrényben, amit a mûvésznõ, a lehetõségekhez képest, otthoniasan berendezett számára.
XIX. fejezet
1
Lehet, hogy a tizennégy karátos autó utasai és kísérõi valamennyien meghalnak, ha André nem kéri kölcsön Oranból Boudoin szakácsmester koktélreceptjeinek gyûjteményét.
Ugyanis a felborulás pillanatában ez a könyv elõreesett, és a kis ülésen kuporgó lakáj nyomban utánakapott, mert felelõsséget vállalt a féltett, kézzel írott könyvért.
Így történt, hogy a könyv után André is a sofõrülés alá gurult, és ott megbújva, elkerülte a rablók figyelmét.
Miután elnyargaltak a banditák, váratlanul megjelent, hóna alatt Boudoin koktélreceptjeinek gyûjteményével, korrekt lakájtartásban, de vérzõ orral és ruházatának kétharmad részétõl megfosztva.
- Ha nincs kifogásuk ellene, messieurs, megszabadítanám önöket kötelékeiktõl.
Többen is feleltek neki, és nem szépeket.
Késõ este lett, mire beért az elcsigázott társaság Azumbárba.
A sürgöny vezetéke elvágva, összesen két arab csendõr az oázis hatósága.
Mit lehet itt tenni?
Laboux-t magas lázzal ágyba dugják.
- A sors ellenünk van - dörmögi de Bertin.
Anette nem szólt semmit.
Õ mást gondol.
Az Isten büntetése.
A leány is végképp kimerült...
Jó éjszakát kíván, elvánszorog a szobájáig. De Bertin is.
Laboux nyitott szemmel fekszik a dohos, vályogfalú szobában, egy légypusztító sikló lenéz rá a mennyezet felõl, lüktetõ torokkal, és az oázis nyomasztó éjszakai csendjében valami madár sikolt néha: Ikivivi!...
Csend...
Ikivivi...
Káprázik a szeme, és olykor feléje dõlnek a penészes sárga falak...
"Gorcsev..." nyögi csendesen, és amikor nyílik az ajtó, tudja jól: õ az.
Eljött...
Ikivivi...
2
Csakugyan Gorcsev lépett be.
Szakadt, poros egyenruhában, és egy oroszlán jön mellette lomhán, álmos, nagy hunyorításokkal.
- Jó estét - mondja mosolyogva.
- Maga maradjon csendben, Wendriner úr.
A beteg káprázó szeme elõtt olyan elmosódott a látomás és ez a furcsa, nagy, összevissza lépegetõ oroszlán.
Nem fél.
- Rossz bõrben van, Laboux - mondja a hetyke kísértet -, ma nem verekszünk.
- Miért halt meg? - suttogta a beteg.
- Mi van?... - ámuldozik ijedten a hazajáró lélek.
- Most mindig így fogom látni magát?
Ezt a szemet, az arcot...
- Na és?
Csúnya vagyok?...
Ide hallgasson, Laboux, én visszaszereztem a kocsiját, még ez egyszer.
- Maga volt akkor is... - lihegte Laboux.
- Láttam a ködben...
- Igazán?...
Érdekes.
Pfuj, Wendriner úr!...
Ezzel a nyugdíjas vén bestiával nem lehet bírni - mondja, mert az oroszlán a beteg lelógó kezét szimatolja.
- Nem bánt senkit.
Öreg artista szegény, és azt hiszem vegetáriánus is, mert megevett a kapuban egy fazék zöld festéket.
- Nem... nem!... - hebegte a beteg.
- Ez... lehetetlen...
- Én is csodáltam, de lehet, hogy azt hitte, spenót.
Laboux a negyvenfokos láz rémületében szinte elnevette magát a katona és a jámbor oroszlán e furcsa látványán, komikus lázában...
De eszébe jutott az a sír... a katonatemetõ.
- Gorcsev... - mondja - ... mit jelent... a halál?
És mi lesz az emberrel elmúlás után?
- Amennyire lehet, eltemetik.
Miket kérdez!
Mondja, hogy betegedett meg így?
- Malária...
- Ide figyeljen.
Én nem adom többé vissza az autót, mert ezek újra ellopják.
Magam viszem el annak a Dalai Palának, vagy mi a neve; a Próféta komótcipõjéhez.
De nincs térképem...
- Ó... ha így lenne...
Nincs messze.
Itt egy térkép, a kijelölt úttal, a kabátomban...
- Hol?
Odament a székhez, és kivette Laboux kabátjából a tárcát, abból meg a térképet.
- Hé, Wendriner úr!
Ne aludjon... - És dühösen Labouxhoz fordult.
- Ilyen egy lusta artistát még nem látott.
Ez úgy csinál, mintha a nagyapám lenne.
Belerúgott az oroszlánba, mire Wendriner úr nagy nehezen felállt, és ránézett várakozóan.
- Gorcsev... megbocsát nekem... hogy a leányom kezét megtagadtam...
- Sohasem bocsátom meg.
Szégyellje magát.
- A leányom azt mondta... hogy sohasem... megy férjhez.
- Jegyezze meg, hogy azért is elveszem a leányát.
Egy szép napon éjszaka érte jövök, és elviszem!
Laboux tágra meredt szemmel felült.
- Nem - hörögte rémülten.
- Uram, irgalmazz!
- Mit ordít?
Annyira odavan attól, hogy elveszem a leányát?
Nem vagyok én leprás!
Nézd csak!
- Nem!
Mondja, hogy nem veszi el - hörögte Laboux kimeredt szemmel.
- Ó... kérem... bocsásson meg, és ... mondja, hogy nem veszi el!
- Azért is elveszem, vén salabakter!
- Nem akarom!!!
- Nézd, hogy üvölt...
Jöjjön, Wendriner úr, és köpje ki azt a papucsot.
Szép kis oroszlán... salátát eszik, festéket, meg textilt.
- Gorcsev...
Bocsásson meg...
- Soha!
Eljövök a lányáért, öreg szájhõs, és magammal viszem...
A beteg minden erejét összeszedve felordított, hogy eltûnjön a látomás, azután kimerülten, remegve zuhant vissza a párnákra...
De Bertin és a leány egyszerre rohant be.
- Mi az?!
- Apa!
Lauboux lázasan, kicserepesedett szájjal lihegett.
- Itt volt...
Beszéltem vele...
- Kicsoda?
- Gorcsev...
Anette összerándult.
De Bertin felsóhajtott.
- Végy be kinint... - mondta gondterhelten.
A beteg nagy nehezen megnyugodott.
- Itt járt... egy oroszlánnal...
Azt mondta, elviszi az autót... Abe Padannak...
- Igen, igen, csak aludj...
- De ha mondom... láttam... Az oroszlán el is vitte az egyik papucsot...
Anette lassan az ajtóhoz ment, és szomorúan kinézett az éjszakába.
Néhány lépést tett a folyosón, az ablakig...
A holdfényes sivatagban az oázis szegényes pálmái búslakodtak, poros koronáikkal...
- Légy férfi, öreg fiú - mondta de Bertin.
- Bánt a lelkiismeret szegény Gorcsevért.
Hol van André?
André!
A lakáj helyett Anette jött vissza halotthalványan.
- Furcsa - mondta -, kint az oázisban találtam...
Egy szétharapdált fél papucsot tartott a kezében.
Ikivivi - sikoltotta a madár...
Fülledt éjszaka volt.
- Hol van...
André!
Hej!!
Végül megtalálták a szomszédos szobában, az ágy alatt.
- Kissé elszoktam már ettõl, de majd belejövök.
- Mi történt magával?
Vérzik a szája széle!
- Kiáltásra ébredtem, és monsieur Laboux-hoz rohantam, beleütköztem valakibe, azután leütöttek...
- Nem látta, ki volt?
- Nem, de az ütés néhai Gorcsev úr fenyítésére emlékeztetett.
De Bertin káromkodni akart, de torkán akadt a hang.
A padlón egy fémgombot pillantott meg, közepén a hétlángú gránát.
Egy légionárius járt itt!
- Menjünk aludni - mondta rekedten.
De egyikük sem aludt ezen az éjszakán.
3
Amikor Gorcsev magához tért, olyanféle ringatást érzett, mintha hajón lenne, de nem látott, nem hallott semmit, lepel borult rája.
Mi ez?
Meghalt?
Mozgolódni kezdett, hogy kibontakozzék.
Valaki jól oldalba döfte.
- Hé! Kölyök!
Levették a leplet róla.
Nem, mégsincs temetõben, sõt ellenkezõleg.
Egy teherautó belsejében volt, és pártfogói, akik idõnként leütik az elsõ kezük ügyébe kerülõ holmival, most körülfogták, úgyhogy nem lát semmit.
Privát Elek marcona, de rokonszenves ábrázata nézett szembe vele, mellette a hallgatag Drugics egy kerti öntözõkannából pálinkát ivott.
- Ide hallgass - súgta Privát Elek.
- Teherautóval megyünk, a Mester nem tudja, hogy itt vagy, mert mindenféle rongyokkal letakartunk, viselkedj hát csendesen.
Õ meg Lingeström külön autón mennek. A mesztic Aldous vezeti.
De most még egymás mellett mennek az autók...
Minden pillanatban itt lehetnek.
- A pokrócon néhány lyukat vágtunk, hogy kilássál rajta.
Nemsokára elõresietnek a kisautóval, várd ki türelemmel...
Valamit felelni akart, de a hallgatag Drugics, mintha kedves elhunyt hozzátartozója lenne, ismét letakarta, és talpát a fiú mellkasára helyezve, szelíden a falhoz tolta.
Gorcsev nem is tudta, hogy miért nem ütötte fejbe a kerti öntözõkannával.
Ez a Drugics úgy látszik, öregszik, vagy mi...
A célszerû kivágásokon kívül a terítõ szakadásokkal is rendelkezett, és így kényelmesen láthatott mindent a jókora teherautó belsejében.
A szomszédos ketrecben ismét megpillantotta azt a bizonyos Wendriner nevû oroszlánt, bágyadtan, ráncos bõrrel, bölcsen húnyódó szemekkel, amint roppant állkapcsát elõrenyújtott talpaira helyezte.
A Wendriner nevû bestiának egyetlen foga sem volt már.
Egy szemközti ketrecben újabb és még meglepõbb látvány fogadta.
A rács elõtt az alábbi hatalmas tábla fityegett:
WENDRINER PIROSKA
sakál és balerina
hat és féléves
És Wendriner Piroska, sakál és balerina, bárhogyan nézte, Gafirone úr volt, a világhírû autóversenyzõ, aki a ketrecben ült roppant lehangoltan, és a körmeit ápolta.
Ezt nagyon furcsának találta.
Volt egy harmadik ketrec is, amelyben acélhálókat tartottak vadfogáshoz.
Ezen is felírás volt: Wendriner Hermann, kõszáli sas.
A negyedik ketrec volt aránylag a legérdekesebb, mert ezen a következõ felirat állt:
WENDRINER TÓDOR EMÁNUEL
királytigris és fejszámoló
(Bengáliai fogás, szelidíthetetlen)
E dúvad a ketrecben sokkal jámborabb volt, mint ahogy a tábla jelezte.
Wendriner Tódor Emánuel (királytigris és fejszámoló), akárhogy is nézte Gorcsev, egy közönséges sült malac volt, a szájában citrommal.
Furcsa sereglet ez a vérengzõ Wendrinerek családja.
Eddig nem tudott róluk.
De hát említést tesz valahol Brehm az Afrikában sûrûn elõforduló Wendrinerekrõl, amelyek bizonyára meleg vérû emlõsök, eleveneket szülnek, és citromot viselnek a szájukban?
Azonban mi lesz, ha Gafirone, az autóversenyzõ, felismeri õt?
Kétségtelenül tudja, hogy a titokzatos egyén, aki letartóztatta, azonos Gorcsevvel, és ez esetben barátai egyszerûen széttépik, mint ahogy Wendriner Aladár vagy pláne Tódor Emánuel, ifjabb éveikben testvériesen, több egyforma részre marcangoltak egy kecses gazellát.
Ezért örült, hogy pokróc borul rá, és most, miután úgy látszik, a Mester és Lingeström nincsenek a közelben, már szóltak is hozzá.
- Szép kis cukorbaba!
Alaposan elájultál!
- Miféle ez a kocsi? - kérdezte a lepel mögül fojtott hangon, mint egy drámában a föld szelleme.
- Hagenbecktõl vette a Mester - felelte Privát Elek -, elsõrangú vadfogó felszereléssel.
- Maga tud vadat fogni?
- Én nem - felelte Privát -, de ez a Drugics tanulhatott valahol ilyesmit, mert Amba oázis környékén becserkészett egy teljes sült malacot.
- És ki a Wendriner? - kérdezte.
- Mindenki.
Ez a Wendriner a Hagenbeck elsõ szelidítõje volt, és kedvenc vadállatait családtagjairól nevezte el.
Az oroszlánnak adta a büszke Aladár nevet, amely sajátja volt.
- Az oroszlán?
- Nagyon öreg szegény.
Ez egy élõ fürdõszobaszõnyeg, vagy ágy elé való.
- Engem hová hurcolnak? - kérdezte egy panaszos hang, nyilván Gafirone-é.
- Maga vezeti majd az Alfa Romeót, én meg ösztökélem.
Meglátja, hogy milyen elsõrangú rekordot hozunk ki együtt magából, ha kell, az élete árán is.
- Ez jogtalan eljárás!
Önök egy élõ embert ketrecbe zárnak!
- Uram! - mondta az udvarias Rézláb - egy szavába kerül és megöljük.
Ezen ne múljék a jó közérzete.
- Arra nem gondolnak, hogy elsõsorban is unatkozom itt?!
- Majd beteszünk egy mókushintát és egy mandifürdõt...
Nyeee!...
Csúnya Wendriner Piroska!
- Menjen azzal a vasrúddal!...
Az oroszlán többször nyújtotta orrát a pokróc felé, amely mögött Gorcsev ült, mintha ösztönösen érezné, hogy ennek az embernek van szíve, ez megérti.
Kivénült, fáradt, szelíd artista volt Wendriner, és minden zökkenõnél annyira megijedt, hogy nagyot csuklott.
Estefelé az autóversenyzõ mélyen aludt a ketrecében, és Gorcsev végre felülhetett.
A sivatag közepén vesztegelt a kocsi.
Kiszálltak sétálni...
- Õk elõremennek a kisautóval, és Abudir elõtt, a romvárosnál találkozunk.
- És hogy akarják elfogni õket?
- Hálóval fiam.
Hiába, a Mester zseniális, na!
Ezt most már Gorcsev is elismerte magában.
Nehéz szívvel meredt a sivatagba, ahol a sárga porlapály izzó, halovány sugárzással elkülönült a leborult éj alatt.
Megint csak gyõzni fog a gonosz...
Ez az altábornagy vitéz, okos katona, de szélhámosok ellen nem tud harcolni, mert bármit is tesznek majd ellene, õ akkor is gentleman marad.
Az pedig ilyenkor baj.
Távolról apró, mozgó pontok közeledtek a tábortûz felé...
Nyújtott hangokon rikoltoztak a sakálok, hiénák és más Wendrinerek...
- Nem kell az sem, hogy ez a versenyzõ lásson.
Mindig letakarunk majd - mondta Privát Elek.
- Miért nem lehet õt letakarni? - kérdezte a fiú.
- Igaz - bólintott Halacska.
Máris bement, és egy ponyvát terített Wendriner Piroska ketrecére.
Gafirone mélyen aludt, és álmában mosolygott is.
Bizonyára keskeny, hosszú körmökrõl álmodott, rózsaszínûekrõl, elõkelõekrõl.
- Ti tulajdonképpen miért dolgoztok a Mesternek? - kérdezte Rézlábtól.
- Micsoda ostobaságokat kérdezel?
Pénzért.
Ha sikerül eljuttatni Dizardhoz az aranyat, akkor ötvenezer frank jár fejenként.
- És ha nem?
- Akkor... ötven frank napi tiszteletdíj...
Vigyázz.
Egy fényszóró közeledett.
De nem a Mester kocsija volt, hanem a szpáhiké.
És mögöttük hatalmas fénnyel, olyan halk, sima zúgással, ami inkább zizegés volt, elvágtatott mellettük a tizennégy karátos autó.
...Látta õket...
A kormánynál Anette ült, és Gorcsev elérhette volna a leányt kinyújtott kezével...
De milyen sápadt, és milyen komoran mered az útra...
Talán beteg?
Nem is sejtette, hogy a leány õt gyászolja, nagyon keservesen...
4
A hatalmas autó falta a kilométereket, órákat, napokat: belsejében e különös csoporttal, és a csoporthoz tartozó még különösebben nem illõ felszereléssel.
Gorcsev érezte, hogy veszélyes és groteszk kalandozása ezzel a hodály autóval döntõ fordulathoz érkezik.
A levegõben lóg minden probléma, ellentétes akarás és terv végkimenetele.
Az elkeseredett küzdelem utolsó fordulója, amikor nem kér és nem ad kegyelmet egyik fél sem, mert mindent feldobott már a nyerõ számra.
Gorcsev sejtette, hogy döntõ fordulatához, élet-halál összecsapáshoz közeledik a tizennégy karátos autóügy, de azt igazán nem sejtette, amit valójában pergõtûzszerû gyorsasággal eléje tálaltak az események!!
Az elsõ két nap aránylag nyugodtan telt el.
Békés túrának tûnt az egész, leszámítva tán Gafirone sirámait, akinek a ketrecét letakarták.
Gorcsev éppen egyedül volt a kocsiban, mert a többiek a közeli oázisban a Mesterrel és Lingeströmmel tanakodtak.
Elsõsorban vizet adott a ragadozónak, Wendriner viszont megnyalta Gorcsev kezét, és jóindulatú bólintással, szelíd hunyorítással nyugtázta a figyelmet.
Gorcsev is nagyon megbarátkozott az öreg artistával, hiszen szomorú tekintete és széles orra van, amirõl Vanek úr jutott az eszébe.
Az oroszlánt viszont egy Teplitz-Schönau-i zenebohócra emlékeztette Gorcsev, ifjú vándoréveinek poétikus idõszakából, amikor még fogazata és étvágya alkalmas volt a lóhúsevés élvezetére.
Ez a zenebohóc jutalomjátéka napján egy teljes paripát vásárolt Wendriner Aladárnak, s ezért híven megõrizte emlékezetében.
Szinte sírva fakadt, amikor a fiatalember friss vizet tett eléje.
Milyen figyelmes artista!!
Mert Wendriner úr szemléletében a világ élõlényei pontosan két nagy csoportra oszthatók: az artisták és a jegyszedõk hatalmas családjára.
- Igyon, Wendriner úr.
Azt hiszem, úgysem lesz hosszú az alkalmaztatása ennél a cirkusznál.
Wendriner úr szomorúan lógatta jobbra-balra a fejét, mintha azt felelné: "Nekem mondja?"
Pedig ekkor még egyikük sem tudta, hogy milyen gyorsan és mennyire rideg formák között teljesedik be Wendriner úr sorsa a valószínûtlen események áradatában.
Hét órakor felébredt Gafirone a ponyva alatt, vaksötétben.
- Halló! - kiáltotta - miért csomagolták be a ketrecemet?
És adjanak enni!
- A ketrecbe zárt autóversenyzõk etetése tilos - felelte mély, elváltoztatott hangon Gorcsev.
- Ki beszél?
- Az oroszlán.
- Ne vicceljen!
Hogy hívják?
- Wendriner Aladár.
Artista vagyok és ragadozó.
Azáltal, hogy ketrecbe került, ön is érti az állatok hangját.
Csevegjünk.
- Nem veszi le ezt a ponyvát?
- Ördöge van: eltalálta.
Reszelõ zizzenése hallatszott:
- Ön a sötétben is képes a körmeit ápolni?! - szörnyülködött Gorcsev.
- Természetesen.
Gyakorlat teszi a mestert.
Kicsoda ön, aki beszél?
- Wendriner Tódor, a sült malac.
Bengáliai fogás, de ez mindegy: a sült malac bármilyen fogásnak jó.
- Hagyja az ostoba vicceit!
Kicsoda ön, és miért hurcolták ide?
- Ezt önnek kell tudni - felelte, és odatolt egy csésze vizet az oroszlánnak.
Az állat lomhán átlendítette farkát, és vérkeretben bóbiskoló szemeit hálásan emelte a fiúra.
Bizonyára azt gondolta, hogy: "ez egy kedves fiatal Wendriner itt..."
- Szóval nem ad értelmes választ? - kérdezte a versenyzõ, és serényen csettent az ollója.
- Gafirone úr! - mondta Gorcsev.
- Volna egy tanácsom az ön számára: kerülje el valahogy az életfogytiglani fegyházat.
- Mit mond?!
- Legalábbis annyi jár kémkedésért, de könnyen elõfordulhat, hogy felakasztják.
- Uram... ez viccnek is....
- Közlöm önnel, hogy az egyik ketrecben a legsúlyosabb hadititkokat rejtették el, amit önnel akarnak külföldre juttatni az Alfa-Romeóban!
- Szent Isten!
Kicsoda ön?!
- Wendriner Piroska, a foltos hiéna...
- Kérem... ne tréfáljon!
- Hagyja békében az inkognitómat, és fogadjon szót!
Önnel Franciaország gyarmati repülõtámaszpontjainak titkos flottafelvonulási sürgönykulcsát akarják külföldre juttatni az Alfa-Romeóban.
- Uram atyám!
Ezt sejthettem volna...
De mit tehetek?
- Egy alkalmas pillanatban kiszabadítom önt, és ezzel az autóval északra száguld, motorhalálban.
- Boldogan, ha kiszabadulok!...
Uram!
Kicsoda ön?!
De ha azt feleli, hogy Wendriner Hermann, kõszáli sas, akkor durva szavakkal fogom illetni!
- Miért ne lehetnék én a Hermann keresztnevû büszke szárnyas?
- Mert a kõszáli sas én vagyok! - felelte diadalmasan.
- Ma reggel kicserélték kérésemre a megalázó feliratot!
Gorcsev megcsóválta a fejét.
- Nem hiszem, hogy egy ilyen madár egyedül manikûrözné a karmait.
Most közeledõ motorberregés hallatszott, és Gorcsev villámgyorsan magára húzta a takarót.
XX. fejezet
1
- Most gyorsan utánuk - mondta Lingeström, miután leugráltak Privát Elek és társai is a kiskocsiról.
Nemsokára Portenif vezetésével megérkezett a tevés rablócsapat is, néhány arab gazember.
Majd bejött Aldous, aki a Mester autóját vezette.
- Ti utánunk jöttök a teherautóval! - mondta a Mester.
- Nem lehet bajotok.
Most indultak el a szélmarta rész felé, keresztbe elébük vágunk, és kifeszítjük a hálókat!
- És azután?
- Fél nap alatt Abudirban vagyunk, ott meg sem állunk, és egyenesen tovább rohanunk Ifirizig.
Vigyázzanak, mert a folyónál balra is vezet egy ösvény, a francia engedményes terület van ott, és egyenesen Abe Padan karjába szaladnak.
Közben elõhozták a teherautó mélyérõl az acélhálókat.
Azután már gyorsan ment minden.
Feltakarták Gafirone-t, aki valóban úgy gubbasztott ketrecében, mint egy óriási kõszáli sas, vagy még inkább, mint valami bagoly, amely a hirtelen fénytõl rémülten pislogott, behúzott nyakkal.
Rózsaszínû karmai szinte rezegtek, amilyen rémülten a ketrec rácsát szorította.
- Gafirone úr!
Ön most készüljön el, hogy rövidesen a kormány mellé kerül és vezet.
Hátul hárman ülünk majd revolverrel.
- De kérem... miért vonnak bele!
- Figyelmeztetem, hogy vita nélkül engedelmeskedjék, különben keresztüllövöm...
Gyertek utánunk a romvároshoz, lassan.
Délre ott lesznek õk is.
A Mester, Lingeström, Portenif, Aldous és az arabok elsiettek.
Hajnalodott...
Halacska rákapcsolt, és a teherautó rohant zúgva, zötykölõdve, elhasznált rugózatával, tömör pneumatikkal.
- Takarjuk le a kõszáli urat - mondta a hallgatag Drugics.
- Nem!! - ordított Gafirone, de leöntötték egy csöbör vízzel, amitõl csendes lett, és szomorúan tûrte az egyiptomi sötétséget.
Viszont Gorcsev ledobta a pokrócot, és vidáman felült.
Pedig most minden volt, csak nem vidám.
- Mikor érünk a helyszínre?
- Tán délfelé.
A kocsi úgy dobálódzott, hogy Wendriner oroszlán ismét csuklást kapott.
Gorcsev megnyugtatóan vakargatta a tarkóját, ami kimondhatatlanul jólesett az öreg artistának...
Mit tegyen?
Gorcsev kétségbeesetten tépelõdött.
Úgy érezte, hogy õt rendelte ki a gondviselés Labouxék küldetésének õrizetére...
Nem tudott semmi okosat kitalálni.
Hanyatt feküdt, és lehunyta a szemét.
Wendriner úr ketrecébe lógott a keze, és az állatok megviselt királya csendesen nyalogatni kezdte, oly gyengéden, egyformán és altatódalszerûen, hogy elaludt...
Zavaros álma volt Vanek úrról...
Egy lidércnyomásszerû kép ismétlõdött: Anette-tel és érettségizõ gyerekeikkel megtekintik az orani várat, és a Baedeker egyik oldalán ez áll:
SZULTÁNA KORRIDOR
Sötét odú, ahol Masnir mór király õrizte rabnõjét.
Néhány éve egy hiányosan öltözött idegen úr visszavár ide valakit, és tetszés szerinti belépõdíjért megtekinthetõ.
Kétméteres fehér szakálla eredeti!
...Felriad.
A kocsi üres.
Állnak.
Gyorsan felül.
Gafirone ketrece letakarva.
- Halló! - kiáltja Gorcsev.
- Kõszáli úr...
- Mit akar?
- Elmentek?
- Igen...
Félórája.
Most már tudom, hogy maga egy kölyök, aki csergolec!
"Ez egy Vanek úr" - gondolta Gorcsev.
- Kérem, én éhes vagyok - mondta a kõszáli sas.
- Az zavar engem a legkevésbé.
Szeretnék kimászni a csávából, mert magukat fõbe lövik, vagy ilyesmi.
- Uram!
Húzzon ki engem is.
- Majd gondolkozom.
A sült malacot kivette a ketrecbõl, és odaadta a felét az oroszlánnak. Azt a részt, amelyhez a fej is tartozott, a fél citrommal.
Az elaggott vérengzõ kedvetlenül harapdálta a húst, alig evett.
Viszont a citromot hosszan nyalogatta...
Öreg artista.
Savhiánya van...
Lehetséges, hogy ez az élõ fürdõszobaszõnyeg azonos lenne Wendrinerrel, az állatok királyával?
Szomorúan ült Gorcsev a padlón.
Most talán már az acélhálóban vergõdnek Laboux-ék.
És sóhajtozott.
Lassan múlt az idõ.
Az agya dolgozott.
Wendriner a citromot nyalogatta mellette, tán nincs is savhiánya, csak gourmand lett, mint általában a vénemberek.
...Késõ délután volt.
Gorcsev elõször életében érezte, hogy ideges.
Fel és alá járkált.
Idegessége átragadt az oroszlánra is. Nyugtalanul nézte szeretett gazdáját.
Gafirone fülkéjében sûrûn csettent a körömolló, mintha zsebóra ketyegne...
- Nézze, Wendriner úr, én magát szabadon bocsátom... - mondta az oroszlánnak Gorcsev.
- Maga az egyetlen jóbarátom e pillanatban, akin segíteni tudok...
Menjen és sétáljon remegõ lábaival még egyszer a langyos porban, és fáradt szemét üdvözölje az ibolyaszínû derengés a Szaharában.
Nyújtózzon egyet, hogy ropogjanak a vén csontok, és bandukoljon egy utolsót hazájában.
Az ajtóhoz gurította a ketrecet, és kinyitotta.
De Wendriner úr nem mozdult.
Egyszerûen nem hitte el az esetet.
Amikor Gorcsev oldalba döfte enyhén, végre kilépett a ketrecbõl, kissé támolyogva, szegény Lear királya az állatoknak, öreg és végkimerült a sok bolyongástól, egy csalódott élet estéjén.
Gyanakodva nézett körül a sivatagban.
Véres, nagy szemét macskaszerûen összehúzta, és ingatag talpakkal, búslakodó fõvel ment, ment, lassan lépegetve a sivatagban.
Azután megállt, visszanézett Gorcsevre, és újra elindult, kissé félénkebben, de mélyen lehajtott fejjel, mintha szégyellné magát valamiért...
Az orosz határozott!
Sietve visszatért a kocsiba.
Kitárta a teherautó keresztvasakkal elzárható vasajtaját:
- Halló, Gafirone úr!
Ütött az óra!
2
Miféle óra ütött?
Azt rövidesen megtudták az ügy szereplõi.
Estére visszatért a társaság.
- Gyerünk! - kiáltotta a kapitány.
- Halacska, indíts!
Gafirone maga menjen Porteniffel...
Gafirone engedelmesen kilépett a ketrecbõl, és ment.
A többiek felugráltak a kocsira, és... A púpos Halacska nem is akart beszállni, de megragadják, és repül!
Bumm!
Bevágódott az ajtó, valaki rátette kívülrõl a nehéz keresztvasakat, amely tigrisek õrzésére volt berendezve, és máris felbúg a motor...
- Hé...
Mi ez?
Halló?! - ordítanak és dörömbölnek.
Hiába...
Portenif feleúton sem volt még Gafirone-nal, amikor melléje ért a hatalmas Hagenbeck-autó, és a sofõrülésrõl valaki fejbecsapta egy franciakulccsal, hogy elájult.
Az autó megáll!!
- Így...
És most, ahogy megbeszéltük - mondta Gorcsev -, üljön fel mellém, és gyerünk.
A rablók ütemesen dörömböltek, Gorcsev fütyül, és Gafirone úgy gubbaszt mellette, mint Wendriner Hermann, a kõszáli sas, de sokkal szomorúbb.
Sötét este van...
A Hagenbeck-kocsi hûtõje zörömböl, és a kerekek nehéz forgása hallatszik, ahogy a porban evickél a kocsi.
Azután fékez és megáll.
Közben a várakozó fõrablók már türelmetlenkedtek.
- Eredj eléjük, és szólj, hogy mi van Gafirone-nal - mondta a Mester Aldousnak.
A rabló elindult, de néhány perc eltelt, és még mindig nem tért vissza.
A Mester és Lingeström türelmetlenek.
- A fenébe marad!
- Épp most késnek, amikor már célnál vagyunk!
- Igen.
Határozottan nagyon kínos!! - mondta valaki a sötétben és úgy vágta fejbe a Mestert, hogy leroskadt.
- Ne mozduljon, Lingeström, mert lelövöm.
Gorcsev van itt!
- Mi?...
Mit akar itt?
- Azonnal elmegyünk a legközelebbi tisztikaszinóba...
És öt kemény ujj fogta meg a báró torkát.
A tizennégy karátos autó ismét Gorcsevé volt.
3
- Uram - hálálkodott Gafirone. - Köszönöm.
- Most maga a többi rablót elviszi az elsõ oázisig.
Ott már megvédik.
Rájuk zártam kívülrõl az ajtót.
Tigrisek sem törhetnek ki a kocsiból.
Hallja?
...Félelmetes dübörgés hallatszott az éjszakában.
- Tehát?
- Kissé pihenünk elõbb.
Azután ön az autóval elindul.
- És?
- És jutalomban részesül.
Egy ideig üldögéltek, közben elõjött a hold...
És az ezüstös fényben kísérteties látvány tárult eléjük!
A teherautó felhágóján, két mellsõ lábára emelkedve, egy szomorú oroszlán szaglászta az ajtót.
- Wendriner úr!...
Gafirone rettegve ugrott be az autóba.
Az oroszlán odavánszorgott a meglepetten kiáltó Gorcsevhez.
Szegény...
Remegtek a lábai, lihegett, és könyörgõen tekintett fel az oroszra. Ez megsimogatta a hajdani büszke sörények kopott helyét.
- Hát visszajött, Wendriner úr?...
Nem baj, öregem...
Jöjjön szépen.
...És mert Gafirone semmi áron nem jött elõ a kocsiból, Gorcsev maga ment az oázisba, hogy élõszóval tudasson mindent az autó tulajdonosával...
De Wendriner úr most már nem tágított mellõle.
4
Reggel Abudir oázis nagy szenzációra ébredt.
Egy teherautó volt ott, amelyben emberek dörömböltek.
Az autó mellett Gafirone úr reszketett.
Most kiderült, hogy Gorcsev él.
Él!
Anette nem bírt szólni...
A zsebkendõjét gyûrögette.
Sápadtan remegett.
Laboux lehunyt szemmel feküdt.
Tán imádkozott.
- Ön kicsoda? - kérdezte a tábornok Gafirone-t.
- Kõszá... izé. Wendri...
Én, kérem, autóversenyzõ...
Most kissé felmondta az idegrendszere a szolgálatot, és sírni kezdett.
Anette is sírt, és Gafirone a nyakába borult, de itt most ezzel sem törõdtek.
Laboux csak lehunyt szemmel feküdt, nem lehetett tudni, hogy mit érez, mit gondol...
Az altábornagy nem gyõzte kivárni az elérzékenyülést.
Mégiscsak tudni akarta, hogy mi van még az örömhíren felül, hogy Gorcsev él...
- Kérem, kedves autóversenyzõ úr - kiáltott végül az altábornagy. - Mondjon el végre mindent.
- Nem... tudom... leírta Gorcsev úr... és tessék...
- No végre...
Kérem!
Adja már ide!
Átadta a levelet.
Altábornagy úr!
Alázatosan jelentem, hogy magasabb katonai érdekbõl szökésben vagyok a századomtól, és útban a Próféta Szandálja felé az Alfa Romeóval.
Õfelsége, Baba Paladala uralkodónak azt fogom mondani, hogy ön csókoltatja.
Az orani Fort-St.-Thér?se-ben távolmaradásom igazi okát természetesen eltitkolom, efelõl biztos lehet, altábornagy úr.
A két igazi bûnöst átadom õfelsége Padalati Malátada néger uralkodónak, meg a többi jámbor csirkefogót, ha kérhetek ennyi jutalmat velem szembeni jóságukért, kegyeskedjék szabadon bocsátani a mellékelt teherautóról, mert az õ segítségük nélkül már régen a portugál konkurrenciáé lenne az Alfa Romeo.
Azon reményben, hogy távollétemet a Fort-St.-Thér?se-bõl, altábornagy úr jóindulata révén, nem veszik majd túl szigorúan, zárom soraimat, igaz nagyrabecsülésem kifejezésével.
Altábornagy úr lelkes híve:
Gorcsev Iván
27-es közlegény
...És most az altábornagy minden rejtélyt megoldott. (Legalábbis õ azt hitte.)
A marseillei-i erõdbõl telefonérdeklõdésre közölték, hogy két Gorcsev volt ott egy idõben.
A 27-es a Fort-St.-Thér?se-be került, ahonnan de Bertin azt a felvilágosítást kapta, hogy Gorcsev Iván körülbelül két hete elszökött...
- Mindent értek! - kiáltotta lelkesen a tábornok - magam írok ebben az ügyben a hadügyminiszternek!
- Én is írok! - kiáltotta Laboux, aki úgyszólván meggyógyult idõben.
- Hiszen a vejemrõl van szó!
Anette kibontakozott a zokogó autóversenyzõ ölelésébõl, és az apja vállán sírt tovább.
Gafirone kísérletet tett arra, hogy André nyakába boruljon, de a lakáj hallani sem akart errõl.
XXI. fejezet
1
Az Alfa-Romeo nevû szörnyeteget ártalmatlanná tették.
Arany alkatrészeitõl megfosztva nem árthatott többé embertársainak.
Lelkét átadta Abe Padan király gyõztes seregeinek, akik felfegyverkeztek általa.
És Gorcsev?
...A dél-afrikai oázisok népe között még ma is szájról szájra jár a legenda egy kísérteties, lerongyolódott katonáról, aki egy szál oroszlán társaságában kóborolt a sivatagban, és megverte azokat, akik nem támogatták élelmiszerrel titkos vándorútján...
Már lassacskán elérte a Szahara határát, és távolról látszott a Dzsebel-Szagro elmosódott hegylánca is.
Gorcsev Iván elégedetten ült a tábortûz mellett, higgadt oroszlánja társaságában.
Ásított.
- Látja, Wendriner úr - mondta, végigdõlve a laza porhalmokon.
- Most, hogy lezárult az ügy, igazat adok ennek a Laboux-nak.
Nem árt megkomolyodni, mielõtt nõsül az ember.
Jól tudom, hogy e bölcs korban, amelyet rossz egészségben megért, nem érdekli túlságosan a felvetett téma.
Ön óvatos ragadozó, Wendriner úr, és ezért tisztelem, ha nem is csodálom a rezignációját, amellyel inkább a rabságát fogadja el végleges állapotnak, mint a sivatagi kóborlást.
Az oroszlán vállat vont, és rosszkedvûen legyintett:
- Nézze, Gorcsev úr - mondta egy fáradt kiskereskedõ metodikus, lemondó hanghordozásával.
- Öreg artista vagyok én, és szívesebben ülnék a Ring Caféban, reszketõ kézzel zsonglõrök, meg gégesorvadásos kikiáltók társaságában, akikhez lelkileg tartozom.
De hát nem bújhatok ki a bõrömbõl!
És ki ül le manapság a kávéházban egy oroszlánnal, "fóros pikét" játszani?...
- Mi az, Wendriner úr!
Ön beszél?
- Nem.
Ön álmodik.
De ez igazán mindegy.
Higgye el, kérem, nincs szebb, mint öreg artistának lenni.
Ismertem Olmützben egy "Halálkerék" nevû Glatsch Ödönt, aki két mankóval és három selyempincsivel bejárt a Rathaus Keller-be, mert lezuhant a trapézról.
És boldog volt, pedig nap mint nap veszekedett vele a felesége, egy Mea Mitta mágikus csoda, akinek rejtélyét a világ leghíresebb professzorai próbálták megfejteni, holott a hölgyet megfojtani kellett volna szerintem...
Na, ja!...
Legszebb élet az artista aranyöregsége.
Mert szakmánkban fordított értelme van a kornak.
Amíg az artista fiatal, addig közel áll a halálhoz.
Minden este meghalhat, és esetleg délután is, mérsékelt helyárak mellett.
A Halálkerék Glatsch naponta együtt feketézik egy Trautmann nevû zenekarközvetítõvel, akit a turfra oktat...
- Meglep ez a hang, Wendriner úr...
- Meglep, meglep... - dörmögte búsan a ragadozó.
- Maga is jól adja, mondhatom.
Látja, névrokonom, Wendriner Aladár társul vette egy artistaügynökséghez Splendid kapitányt a negyven táncoló fókával, és minden reggel hõvizet isznak a Margareten Quelle radioaktív csarnokában...
Mit jelent az, hogy én vagyok az állatok királya?
Helfheisen például a Kerékpár Császára, és most Jerabek néven házmester Görlitzben.
Egy artistának plakátból van az országa.
- De hiszen valamikor ön is ûzött vadat, és a gazellák fejvesztetten menekültek a hírre, hogy jön a rettenetes Wendriner!
Ön, Lafontaine szerint, többre értékeli a szabadságát, mint az életét!
Wendriner úr szivarra gyújtott, és egy barnult végû papírszipkába illesztette a végét, eltûnõdve.
- Mondok én magának valamit, Gorcsev úr, aki a világot járja, mint a Naplopás Királya.
Nem tudom ki az a jegyszedõ, akit említ, de nálunk a cirkusznál nem volt.
Viszont hallgasson meg egy titkot: én a schönbrunni állatkertben születtem, és bécsi illetõségû oroszlán vagyok.
Vasúton hoztak Afrikába és acélhálóban vittek a Szaharából Fezbe, a naiv vevõhöz.
Volt egy utam!...
Arról jobb nem beszélni!
Így történt, mert a sivatagban fogott oroszlán drágább.
Én vagyok, uram, az egyetlen oroszlán, amelyik import útján került a Szaharába.
És nem vagyok igazi Wendriner.
Én a schönbrunni állatkertben szívdobogást kaptam, ha a díszpáva rikoltozott.
Wo sind die schönen alten Zeiten?... - sóhajtotta nagy búsan, azután feltette az orrcsíptetõjét, és a Wiener Journalt kezdte olvasni...
Gorcsev egy kiáltással felriadt...
...Virradt.
Wendriner úr asztmás lihegéssel aludt mellette.
2
Tíz napig töltötte Vanek úr ideje nagy részét a mûvésznõ szekrényében.
Közben Laura de Pirelli bevezette az alsó polcra a villanyvilágítást, és gondoskodott olvasnivalóról.
Egész nap utazásról szõttek terveket, kivéve a délutánt, amikor a mûvésznõ énekelni tanult.
A mûvésznõ szorgalmas volt.
Órákig tanult énekelni.
A tizedik napon Vanek úr kilépett a szekrénybõl éppen énekóra közben.
- Jó napot - mondta.
- Most én elmegyek.
Mielõtt az ámult mûvésznõ és a holtra rémült korrepetítor bármit is szólhattak volna, a titkár, Isten tudja, hogy miért, sértett önérzettel távozott, és egyenesen a Fort-St.-Thér?se-hez ment.
- Jelentse az õrmesternek - mondta elszántan a poszt elõtt -, hogy én félreismertem magukat.
Ez a légió egy kitûnõ hely.
Würfli úr éppen õrségen volt, amikor feltették Vanek úrra a bilincseket.
- Miért jelentkezett önként? - kérdezte súgva.
- Az enyhítõ körülmény.
Finomabban lõnek fejbe.
- Azt tudja, hogy Mehár is a börtönben van?
- Hát kinn volt közben?
Nagyon szeretem ezt a Mehárt.
- Hiszen megveri mindig.
- De sohasem énekel.
Nagy szó!
Hat napig ült Vanek úr, amikor megjelent az õrvezetõ és egy hadnagy.
- Itt a díszuniformisa.
Vegye fel.
- Értem... fõbe lõnek...
- Könnyen lehet.
Kinn van az egész helyõrség az udvaron - mondta az õrvezetõ, de a hadnagy leintette.
- Illetékes helyen tudják, hogy hol volt két hétig.
Ön sokat szenvedett.
- Különösen délután...
- Csend!
Az ön távollétérõl nem közöltek részleteket.
Ön is hallgasson róla, azt hiszem, érti?!
Vanek úr elpirult, lesütötte a szemét, és azt hitte, hogy érti...
Amikor kivezették az udvarra, könnyes szemmel nézett körül.
Ez kivégzés!
Négyszögben állt az erõd teljes létszáma.
Arcába sütött a nap, és Vanek úr jó magasra tartotta a fejét, hogy teljes mértékben élvezze még utoljára.
Tram-tram-tram-tram...
A dob!...
Szóval a szökevényeket ítélet nélkül kivégzik.
Szomorú tekintettel megkapaszkodott egy facsoport zöld színében.
Trombita!
"Aux armes!
Aux armes!..."
Most jön majd az escort!...
Nem hagyja bekötni a szemét.
Lássák, hogy tud meghalni egy Vanek B. Eduárd...
Azért kissé megcsuklik a térde, és a nyelve száraz nagyon.
A trombita elhallgat.
Ni... hisz ez az ezredes, aki most eléje lép.
- 27-es közlegény!
Gorcsev Iván!
Te két hétre eltûntél, elhagytad az erõdöt!
Megrendülõ testi és lelki szenvedéseken mentél keresztül.
"Különösen az éneklés" - gondolta Vanek úr, és bánatosan bólogatott...
- A köztársaság elnöke Gorcsev Ivánt a becsületrenddel tüntette ki!
...És amíg az ezredes feltûzi a hüledezõ Vanek úr zubbonyára a becsületrendet, meglendül a trikolór, szól a trombita, és vigyázzban fordul eléje az arcvonal...
Távolabb, egy teraszon Anette, de Bertin és Laboux állnak rémülten, halálsápadtan, és szóra képtelenül...
3
Az eset tisztázása lehetetlen.
Isten õrizz hozzányúlni.
Vanek urat majd leszereltetik valahogy.
És Gorcsevnek nem szabad jelentkeznie a légiónál.
Gorcsev csak Privát Eleknél jelentkezik százezer frankkal.
Ezt a Mestertõl és Lingeströmtõl vette el, akik hihetõleg könnyen nélkülözik Ifirizben, a foszfátbányában, ahol kényszermunka büntetésüket töltik.
...Az esküvõ elõtti napon Vanek úr leszerelt.
Verdier õrmester többterítékes bankettel ünnepelte ezt a napot a kantinban.
- Uram - jelentkezett Gorcsevnél. - Mi lesz a teendõm?
- A Laboux-villa kertjében egy fáradt artista éli békés, vén napjait.
Vele kell foglalkoznia, öregem.
- Változatlanul Vanek a nevem, és szeretném, ha ezt most már megjegyezné, miután szenvedéseim jutalmául a becsületrenddel tüntettek ki.
- Úgy érzi, hogy megérdemelte?
- Feltétlenül.
Ön nem hallotta a hölgyet énekelni.
Közben de Bertin információt szerzett Vanek úrról.
Csakugyan egy nizzai idegszanatóriumban mûködött, de nem levelezõ volt, hanem ápolt.
Egy napon eltûnt az uszodából, a tanársegéd keménykalapjában.
Azóta keresik.
...Anette szomorúan Gorcsevhez hajtotta a fejét:
- Félek, Iván...
Magát a vére nem hagyja majd nyugodni...
- Szamárság...
- Mindig attól félek majd, hogy egyszer csak elhagy...
Megy a tengerre, a sivatagba...
Reszketni fogok, ha egy órával késõbben jön haza.
- Ne féljen...
Sohasem jövök majd késõn.
A võlegénye kísértet volt, a férje hazajáró lesz...
És Anette minden aggodalmát végképp eloszlatta ifjabb Gorcsev Iván születése, akit a többi családtagok: Wendriner Aladár és Vanek úr boldogan befogadtak meghitt körükbe...