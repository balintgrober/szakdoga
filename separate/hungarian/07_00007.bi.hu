TÖRTÉNELEM
TRÓNVISZÁLYOK ÉS KONSZOLIDÁCIÓ
A trónviszályok kezdetei
István halála után kijelölt örököse, Péter akadálytalanul foglalhatta el nagybátyja trónját.
Péter király (1038-1041) intézkedései az István által megkezdett út folytatását ígérték: egyházakat alapított, törvényt és okleveleket adott ki, pénzt veretett, adót vetett ki.
Mindezt azonban, ellentétben Istvánnal, a sajátos magyar viszonyokat figyelmen kívül hagyó türelmetlen erõszakossággal tette, s ezért csakhamar feloldhatatlan ellentétek alakultak ki a király és a magyar társadalom egésze között.
Az egyháznagyok s a világi elõkelõk összeesküvést szõttek a zsarnoknak bélyegzett Péter ellen, s letaszították trónjáról.
Péter családjával együtt III. Henrik német királyhoz menekült, tõle remélve támogatást a hatalom visszaszerzésére.
Az elõkelõk Péter helyett István sógorát, az alighanem a kabar törzsfõi családból származó Sámuelt választották királlyá (1041-1044).
Egyesek a törzsi szabadság helyreállítását, mások a kiegyensúlyozott istváni politika felújítását várták Sámuel uralmától.
Az ellentétes elvárásoknak Sámuel képtelen volt megfelelni, s helyzetét tovább súlyosbította, hogy szembe kellett néznie a Pétert támogató III. Henrik katonai fenyegetésével.
Sámuel Henriket hol katonai akciókkal, hol béketárgyalásokkal próbálta eltántorítani - sikertelenül - a beavatkozástól, az idõközben fellépõ belsõ ellenzékének képviselõit pedig lemészároltatta.
Ilyen elõzmények után került sor III. Henrik támadására, melynek során Sámuel Ménfõnél csatát vesztett, s menekülés közben megölték.
A trónjára német segítséggel visszatérõ Péter király (1044-1046) hûbéreskü letételével hálálta meg III. Henrik támogatását.
Magyarország hûbéres tartomány lett, s ez az istváni mû teljes megtagadását jelentette.
Az elõkelõk sikertelen és véresen megtorolt összesküvései után végül népi felkelés vetett véget 1046-ban Péter uralmának.
Miközben az országnagyok Péter letételérõl és az István által megvakíttatott Vazul számûzetésben élõ fiainak hazahívásáról tanácskoztak, a Tiszántúlon a pogány érzelmû Vata vezetésével a köznép fellázadt.
A történeti köztudatban pogánylázadásként élõ megmozdulás egyszerre irányult az állam és az egyház intézményei és képviselõi ellen.
A pogánylázadás áldozatai között az elfogását követõen megvakított s csakhamar meghalt Péter király és a korszak egyik kiemelkedõ alakja, a hazatérõ Vazul-fiak fogadására induló Gellért csanádi püspök is ott volt.
A megüresedett trónt Vazul középsõ fia, András herceg foglalta el, bátyja, a pogány Levente háttérbe szorulásának okai nem ismertek.
I. András király (1046-1060) elfojtotta a pogánylázadást, s az országot István példáját követve kormányozta.
1055-ben apátságot létesített Tihanyban, melynek alapítólevele az elsõ eredetiben fennmaradt magyar oklevél.
Ennek latin szövegében számos magyar szó és egy mondattöredék is olvasható, melyek becses nyelvemlékké teszik az oklevelet.
I. András 1048 táján hazahívta Lengyelországból öccsét, Béla herceget.
Az akkor még gyermektelen András Bélát jelölte ki örököséül, s megszervezte számára a dukátust.
A két fivér együttmûködése sokáig zavartalan volt.
Közösen verték vissza III. Henrik Péter halálának megbosszulására és a hûbéri függés visszaállítása érdekében indított támadását 1051-ben.
András és Béla viszonya akkor romlott meg, amikor 1058-ban a király Béla mellõzésével saját gyermekfiát, Salamont tette örökösévé.
Az ellentéteket a fivérek várkonyi találkozója sem oldotta fel, s rövidesen sereggel vonultak egymás ellen.
András csatát vesztett, s belehalt sérüléseibe.
Családja a német uralkodónál, IV. Henriknél talált menedékre.
A trónra lépõ I. Béla (1060-1063), mint egykor Sámuel, a fenyegetõ német támadás árnyékában uralkodott.
A támadás egyelõre késett, az országon belül viszont új baj támadt.
A köznép Székesfehérvárra gyûlésbe hívott képviselõi kereszténység elleni követeléseket hangoztattak, s ezt a mozgalmat szokás második pogánylázadásnak nevezni.
A lázongókat Béla szétkergette, egyebekben azonban a köznép kedvét kereste intézkedéseivel, mérsékelvén az árakat és az adókat, eltörölvén a régi tartozásokat.
Az 1063-ban végül meginduló német támadással egy idõben Bélát súlyos baleset érte, melybe rövidesen bele is halt.
Fiai - Géza, László és Lampert - a németekkel együtt visszatérõ Salamon elõl Lengyelországba futottak.
A király és a hercegek
Salamon (1063-1074) bõkezûen megjutalmazta az õt trónjára visszasegítõ IV. Henriket - feltehetõen ekkor került német földre az Árpádok kincstárából az ún. Attila-szablya, de hûbéresküt nem tett.
A birodalmi seregek távozása után a Béla-fiak betörtek az országba, ám az összecsapás ezúttal elmaradt.
Az elõkelõk egyezséget közvetítettek az unokafivérek között, melynek értelmében Salamon királyként uralkodott, a hercegek pedig megkapták apjuk egykori dukátusát.
A király és a hercegek közös erõvel gyõzték le 1068-ban az országra támadó besenyõket.
Az ekkor vívott kerlési csatához kapcsolódik László herceg és a leányrabló kun vitéz párviadalának már a középkorban is népszerû története.
A király és a hercegek jó viszonya 1071-ben romlott meg.
Feltehetõ, hogy Géza herceg elégelte meg alárendelt szerepét, igaz, Salamont viszont fõ bizalmasa, Vid bujtogatta a hercegek ellen.
Az elkerülhetetlenné vált fegyveres összecsapás elsõ ütközetében Salamon legyõzte Géza herceget.
Idõközben azonban cseh segédcsapatok élén megérkezett László herceg, s vezetésével a mogyoródi csatában a Béla-fiak diadalmaskodtak Salamon felett.
A király Moson és Pozsony környékére szorult vissza, az ország többi részében a hatalom Géza kezébe került.
A trónfosztott Salamon IV. Henrik támogatásának fejében most már a hûbéri kötelék vállalására is késznek mutatkozott, ám a német uralkodót a pápával kirobbant konfliktus, az invesztitúraharc foglalta le.
I. Géza király (1074-1077) a bizánci császárban talált uralmát elismerõ pártfogóra, akitõl koronát - a mai Szent Korona alsó részeként ismert ún. görög koronát - kapott.
VII. Gergely pápa, miközben megfogalmazta a Szentszék Magyarországra támasztott hûbéri igényét, némi vonakodás után elismerte Géza királyságának törvényességét, s így Magyarország a Salamont támogató IV. Henrikkel szemben Róma pártjára állt a császárság és a pápaság küzdelmében.
I. Géza rövid uralkodása alatt képtelen volt megoldani a Salamon-kérdést, ennek rendezése az utódaként királlyá választott öccsére, Lászlóra maradt.
I. László (1077-1095) részint fegyverrel, részint tárgyalással elérte Salamon meghódolását, akit azonban, miután összeesküvést szõtt ellene, börtönbe vetett.
1083-ban László felavattatta az elsõ magyar szenteket, az állam-alapító István királyt és fiát, Imrét, valamint a vértanú Gellért püspököt és két remetét.
Az eljárás arra volt hivatott, hogy bizonyítsa: Magyar-országot méltó hely illeti meg a keresztény államok közösségében.
Az ünnepségekhez kapcsolódóan László szabadon bocsátotta Salamont, aki távozva az országból, haláláig a besenyõk között élt.
Konszolidáció a 11-12. század fordulóján
László uralkodása alatt az országnak a korábbi évtizedek szakadatlan háborúi során megbomlott belsõ rendje helyreállt.
Ezt a célt szolgálták a király rendkívül szigorú törvényei is, melyek három törvénykönyv-be rendezve maradtak ránk.
László keménykezû kormányzata következtében az ország visszanyerte erejét, sõt, s ez új vonás a magyar állam történetében, hódítani is képes hatalommá vált.
1091-ben László, beavatkozván a horvát belviszályokba, elfoglalta az Adria-parti országot.
Szlavóniában pedig Zágrábban közelebbrõl ismeretlen idõpontban püspökséget alapított.
Mivel Horvátország pápai hûbér alá tartozott, a hódítást követõen a pápaság és Magyarország kapcsolatai feszültté váltak.
László halála után bátyja, I. Géza fiai Kálmán és Álmos vetélkedtek a koronáért.
A trónt végül Kálmán foglalhatta el (1096-1116), s Álmosnak be kellett érnie a dukátussal.
A csalódott Álmos nem törõdött bele helyzetébe, s Kálmán uralkodását végigkísérték öccse akciói a hatalom megszerzésére.
Álmos hol összeesküvést szõtt Kálmán ellen, hol külföldön keresett támogatókat ügyének, végül azonban rajta vesztett.
Az öccse próbálkozásait egy ideig türelemmel megbocsátó Kálmán talán 1115-ben megvakíttatta Álmost és annak kiskorú fiát, Bélát.
A megnyomorított hercegek ezt követõen az Álmos által 1108 táján alapított dömösi prépostságban húzták meg magukat.
Az Álmossal folytatott áldatlan küzdelem rendkívül kedvezõtlenné tette Kálmán megítélését az utókor szemében, jóllehet Kálmán kifejezetten sikeres uralkodónak bizonyult.
Folytatta az I. László idejében megindult törvényalkotást, adó- és hadszervezeti reformot hajtott végre, átalakította a bíráskodás intézményeit, rendezett egyes birtokjogi kérdéseket.
A nyitrai püspökség megalapításával tovább bõvítette a magyar egyházszervezetet, s helyreállította a magyar uralmat a rövid idõre függetlenedõ Horvátországban, sõt, Dalmácia egy részét is meghódította.
A pápaság ellenkezését azzal oldotta fel, hogy 1106-ban lemondott a fõpapok kinevezésének jogáról.
Kálmánt fia, II. István (1116-1131) követte a trónon.
Sikertelen külpolitika és belsõ elégedetlenség jellemezte uralkodását.
Több ízben trónkövetelõk léptek fel ellene, egy alkalommal a vak Álmos herceg is.
A sokadik eredménytelen próbálkozás kudarca után Álmos Bizáncba menekült, s a bosszúszomjas II. István ekkor indította el a 12. században oly gyakorivá váló bizánci-magyar háborúk sorozatát.
Álmos fia, Béla Magyarországon maradt, s II. István, nem sokkal halála elõtt tudomást szerzett unokafivére hollétérõl.
Udvarába vitette s méltóképpen gondoskodott róla.
II. István alatt telepedett meg az országban a premontrei szerzetesrend; feltehetõ, hogy a királyt ennek váradhegyfoki monostorában temették el.
A KORAI KIRÁLYSÁG UTOLSÓ ÉVTIZEDEI
Aktivizálódó külpolitika
A gyermektelenül meghalt II. István után II. Bélát (1131-1141) koronázták királlyá.
Az ország kormányzatát a vak uralkodó helyett felesége, a szerb Ilona tartotta a kezében.
Béla és Ilona két ízben is lemészároltatták politikai ellenfeleiket: elõbb a király megvakíttatásában részesnek gyanított Kálmán-párti elõkelõk jutottak erre a sorsra, utóbb a magát Kálmán fiának állító trónkövetelõ Borisz híveit gyilkoltatták le.
Béla uralkodása alatt új lendületet vett a balkáni terjeszkedés, a magyar uralkodók közül elsõként õ viselte a Bosznia feletti uralmat kifejezõ "Ráma királya" címet.
II. Béla korai halála után kiskorú fia, II. Géza (1141-1162) következett a trónon, aki helyett eleinte anyai nagybátyja, Belos kormányzott.
A felnövekedett Géza feltûnõen aktív külpolitikát folytatott.
Számos hadjáratot vezetett Oroszországba, de beavatkozott a német belviszályokba, s támogatta a szerbek Bizánc elleni felkelését is.
Aktivitására két körülmény hatott mérséklõleg. A két szomszédos birodalom élén a kor két legjelentõsebb uralkodója - I. Frigyes német-római és Mánuél bizánci császár - állt, belföldön pedig az újra feltámadó trónviszály ingatta meg Géza helyzetét.
Uralkodása alatt elõbb Borisz, majd saját öccsei, László és István trónigényével volt kénytelen számolni Géza.
Bizánc árnyékában
László és István hercegek Mánuél bizánci császárban nagyhatalmú támogatóra találtak, így hiába koronázták meg Géza halála után III. Istvánt (1162-1172), a király rövidesen menekülni kényszerült.
Nagybátyjai közül elõbb II. László uralkodott alig fél évig (1162-1163), majd IV. István néhány hónapig (1163).
Az utóbbi országlásának a székesfehérvári csata vetett véget, mely III. István fegyvereinek gyõzelmét hozta.
IV. István újra Bizáncba távozott, s még évekig kísérletezett a visszatéréssel, ám sikertelenül.
III. István országa visszafoglalása után folytatta a Bizánc elleni háborúkat, míg végül 1167-ben seregei Zimonynál döntõ vereséget szenvedtek.
A trónviszály idején fontos politikai szerep jutott Esztergom az idõ szerinti érsekének, Lukácsnak.
Õ volt az elsõ magyar fõpap, aki bizonyosan Párizsban járt egyetemre.
Lukács a gregorianizmus kérlelhetetlen harcosaként minden igyekezetével azon volt, hogy a pápaság és a császárság felújult küzdelmében Róma oldalára állítsa Magyarországot.
Mind II. Gézát, mind III. Istvánt rávette az invesztitúra jogról való lemondásra.
III. István híveként II. Lászlótól és IV. Istvántól megtagadta a koronázást, s a bitorlókat kiközösítette, amiért azok fogságra vetették.
Amikor azonban III. István tette rá a kezét egyházi javakra, nem habozott õt sem a kiközösítés fegyverével jobb belátásra bírni.
Virágkor a 12. század végén
III. István halála után két öccse, a fiatalabb Géza és a már évek óta Bizáncban élõ Béla vetélkedett a trónért.
Az anyakirályné Gézát támogatta, az elõkelõk választása azonban Bélára esett.
A herceg egy Bizánccal kötött egyezmény értelmében került Konstantinápolyba, Mánuél császár lányának jegyeseként.
Mánuél anyja I. László leánya, a Bizáncban szentként tisztelt Piroska volt, s a császárnak komoly tervei voltak a Bizáncban Alexiosznak nevezett Bélával.
Mivel nem volt fia, megtette örökösévé, s gondoskodott ennek megfelelõ neveltetésérõl.
Utóbb azonban Mánuélnak fia született, ezért ejtette Bélával kapcsolatos terveit, ám amikor küldöttség érkezett Magyarországról Béláért, támogatta rokona magyar királyságának tervét.
A hazatérõ Bélával szemben öccse, Géza alulmaradt a trónért vívott harcban, s bizánci számûzetésben halt meg.
III. Béla (1172-1196) uralkodásának évei a továbbiakban nagyobb megrázkódtatások nélkül teltek.
Pompás palotát emeltetett Esztergomban, több monostor alapításával járult hozzá a II. Géza idején megtelepedett ciszterci szerzetesrend magyarországi elterjedéséhez, s 1192-ben õ avattatta szentté I. Lászlót.
III. Béla uralkodása mûvelõdéstörténetileg is kiemelkedõ: megindult a rendszeres franciaországi egyetemjárás, megszervezõdött a királyi kancellária, kibontakozott a hiteleshelyek tevékenysége.
Uralkodása vége felé állították össze a Pray-kódexet, mely egyebek mellett fenntartotta a Halotti beszéd és könyörgés szövegét is.
III. Béla külpolitikáját kezdetben a pápasággal és a Bizánci Birodalommal való jó viszony egyidejû fenntartása jellemezte.
Mánuél császár halála után azonban visszafoglalta a korábban bizánci kézre került Dalmáciát, s elõdeihez hasonló agresszív külpolitikába kezdett.
Míg a korábbi évtizedekben vezetett oroszországi hadjáratok királyi házasságok révén teremtett dinasztikus kapcsolatok folyományai voltak, Béla fiatalabb fia, a késõbbi II. András számára akarta meghódítani a szomszédos orosz fejedelemséget, Halicsot.
Ez csak rövid idõre sikerült, e cél azonban a következõ évtizedekben rendre felbukkant az Árpádok külpolitikájában.
III. Béla trónját idõsebb fiára, Imrére (1196-1204) hagyta, Andrásra apja beváltatlan keresztes fogadalma maradt.
András herceg azonban inkább uralkodni vágyott, s ezért többször fellázadt bátyja ellen.
Kettejük viszálya végigkísérte Imre uralkodásának néhány évét.
Egyebekben mind a király, mind öccse a balkáni terjeszkedés érdekében vezettek hadjáratokat, Imre fel is vette a "Szerbia királya" címet.
Halálakor kiskorú fia, III. László (1204-1205) lett a király, de csak névleg.
A hatalmat gyámja, András tartotta a kezében, aki elõl hívei Ausztriába menekítették Lászlót, ahol a gyermek kisvártatva meghalt.
A TATÁRJÁRÁS KORA
Az új berendezkedés
Néhány évvel trónralépte után II. András (1205-1235) nagyszabású reformokba vágott bele.
Ezeket összefoglalóan "új berendezkedésnek" nevezte.
A király politikájának leglátványosabb eleme az uralkodói birtokok mindaddig páratlan mértékû eladományozása volt.
Az Árpádok korábban is birtokadományokkal jutalmazták híveiket, András azonban lényeges pontokon eltért elõdei gyakorlatától.
Nem egyszerûen többet - jóval többet - adott, mint az korábban szokás volt, de mást és másként is. Az addigi adományok által jóformán érintetlenül hagyott királyi várszervezet földjeit is eladományozta, mégpedig oly módon, hogy az adományos elnyert birtokát utódaira örökíthette.
II. András adományainak hatásai elsõsorban társadalmi és politikai természetûek voltak.
A királyi várszervezet megrendülésével az uralkodó hatalmi pozíciói gyengültek meg, s az így támadt ûrt a viharos gyorsasággal növekvõ világi nagybirtok töltötte ki.
Módosult a király és a nagybirtokos elõkelõk viszonya is.
Korábban az elõkelõk gazdagsága és hatalma a királytól elnyert tisztségekbõl és azok jövedelmébõl származott elsõsorban, András adományai viszont óriási magánvagyonok alapjait vetették meg, ami megteremtette annak lehetõségét, hogy idõvel a nagybirtokosok a királyi hatalomtól független, önálló politikai tényezõvé váljanak.
Az adományok ugyanakkor a királyi jövedelmeket is csökkentették.
András ezen úgy próbált meg segíteni, hogy bevételeit igyekezett a királyi felségjoghoz tartozó források fokozott megcsapolásával növelni.
Rendkívüli adót és új külkereskedelmi vámot vetett ki, rontotta a pénz minõségét, ellenben kényszerbeváltással tette kötelezõvé a használatát, s rendszeressé vált a pénzváltás és a királyi kézben lévõ sóforgalmazás bérbeadása, ami állandó jövedelemhez juttatta a kincstárt.
Az új berendezkedés éveiben vált a királyi udvar egyik legbefolyásosabb méltóságává az uralkodó pénzügyeiért felelõs tárnokmester.
II. András intézkedéseinek nem volt olyan eleme, mely ne sértette volna valamely társadalmi csoport egészének vagy egyes tagjainak érdekeit, s így az új berendezkedés politikájának kiterjedt és sokszínû ellenzéke támadt.
Az egyház a királyi jövedelmek bérbeadását nehezményezte, mivel a bérlõk zsidó és mohamedán pénzemberek voltak.
Az elõkelõk egy része egykor Imre pártján volt eleve, most csatlakoztak hozzájuk azok, akik nem részesedtek a nagy adományokból vagy más okok miatt fordultak szembe a királlyal.
A királyi szolgálónépek az eladományozástól féltek, a királyi szervienseknek nevezett kisebb birtokosok pedig attól, hogy a rohamos gyarapodásnak indult nagybirtokos réteg árnyékában elvész a függetlenségük.
Az Aranybullák
A II. Andrással szembeni elégedetlenség különbözõ formákban tört idõrõl idõre felszínre.
Az elõkelõk egy szûk csoportja III. Béla számûzetésben meghalt Géza öccsének a fiait akarta trónkövetelõként felléptetni, de tervük kudarcba fulladt.
1213-ban a lázongók egy másik csoportja a rokonait és kegyenceit a magyar elõkelõk kárára pártfogoló, s emiatt rendkívül népszerûtlen Gertrudis királyné ellen hajtott végre gyilkos merényletet.
Megint mások a kiskorú trónörököst, Bélát akarták kijátszani apja ellenében, kierõszakolva a herceg megkoronázását.
Ilyen elõzmények után került sor arra, hogy 1222 tavaszán az Imre-párti elõkelõk - maguk mögött tudva a királyi szerviensek tömegeinek támogatását - rákényszerítették II. Andrást a pecsétje után utóbb Aranybullának nevezett kiváltságlevél kiadására.
Az ebben foglalt intézkedések egy csoportja általános sérelmeket volt hivatva orvosolni, a többi az Aranybullát kikövetelõ csoportok - András nagyúri ellenzéke és a királyi szerviensek - érdekeit védelmezte, miközben kikezdték az új berendezkedés politikájának számos elemét.
II. András idõlegesen meghátrált, ám sem ekkor, sem az Aranybulla 1231. évi megújításakor nem gondolt komolyan a törvény rendelkezéseinek végrehajtására.
Az Aranybulla ugyanakkor mégsem maradt teljesen hatástalan.
A királyi szerviensek jogainak írásba foglalásával hozzájárult e társadalmi réteg kikristályosodásához, s évszázadokkal késõbb a "nemesi alkotmány" sarkalatos törvényei között tartották számon az Árpád-kor e talán legismertebb dokumentumát.
A politikai feszültség azonban az Aranybullák kiadása után is megmaradt az országban.
II. András utolsó éveiben részben az apjával szembeforduló Béla herceg, részben a saját érdekeit a királlyal szemben védelmezõ egyház lépett fel az uralkodó ellenében.
A herceg valódi sikereket nem ért el, az egyház viszont kikényszerítette 1233-ban a sérelmeit orvosló beregi egyezmény megkötését.
A belpolitikai nehézségek ellenére II. András igen aktív külpolitikát folytatott.
Végeláthatatlan hadjáratokba bonyolódott Halics megszerzése érdekében, tartós siker nélkül.
Kudarcba fulladt a nagy sokára megindított szentföldi keresztes hadjárat is 1217-1218-ban.
Eredményeket csak a balkáni politika hozott.
1211-ben András betelepítette Dél-Erdélybe a Német Lovagrendet a nomád kunok elleni védelmül.
A lovagok azonban önálló államiság kiépítésére törtek, ezért András 1225-ben kiûzte õket.
A kunok hódoltatása és térítése terén az Erdély élére állított Béla herceg ért el sikereket.
A 13. század elsõ harmadában lett a Magyar Királyság része az Aldunától keletre, illetve nyugatra fekvõ két tartomány: a Szörénység és Macsó.
A konzervatív fordulat
Az apja halála után királlyá koronázott IV. Béla (1235-1270) már elsõ intézkedéseivel világossá tette, hogy minden tekintetben szakítani kíván elõdje politikájával.
Béla politikai ideálja az elsõ Árpádok korlátlan hatalma volt, célja pedig a III. Béla-kori állapotok visszaállítása.
Ennek legfõbb eszközét a korábbi évek "haszontalan és felesleges örökadomány"-ainak visszavételében vélte felfedezni.
A konzervatív fordulat végrehajtásával már apja életében megpróbálkozott, ám hasztalan.
Trónra lépte után újra nekilátott terve megvalósításához.
Az akció mérsékelt eredményeket hozott, következményei annál súlyosabbak voltak.
A király politikájával szembeni elégedetlenség oly nagy volt, hogy 1239-ben Béla kénytelen volt felhagyni az adományok visszavételével.
A "király és a magyarok közötti gyûlölség", ahogy a kortárs Rogerius jellemezte az ország állapotát, azonban nem enyhült.
Ennek oka a kunok befogadása volt.
A kunok egy nagyobb csoportja 1239-ben telepedett meg az országban Béla engedélyével, s a nomádok csakhamar összetûzésekbe keveredtek a letelepült magyarokkal.
Sérelmek estek mindkét oldalon, a magyarok azonban úgy találták, hogy a vitás kérdésekben királyuk rendre a kunok pártját fogja.
A katasztrófa
Ebben a helyzetben volt az ország 1240 végén, amikor az Európában tatárokként ismert mongolok seregei elérték határait.
A tatár támadás készülõdésérõl már évekkel elõbb megbízható híreket hozott a keleti magyarok felkutatására indult Julianus, ám a királyt a belsõ nehézségek kötötték le, az ország népe pedig holmi kóbor nomádoknak vélte a tatárokat.
Béla megkésve és habozva hozta meg védelmi intézkedéseit, s a bajt tovább tetézte, hogy a tatárokkal való összejátszással - igaztalanul - vádolt Kötöny kun vezért a pesti táborban felkoncolta a csõcselék.
A felbõszült kunok pusztítva kivonultak az országból, s IV. Béla így értékes haderõt vesztett el.
1241 tavaszán a tatárok három irányból törtek rá a felkészületlen országra.
IV. Béla nehezen összeszedett csapataival a fõsereg ellen vonult, ám a Sajó melletti Muhinál katasztrofális vereséget szenvedett.
A mészárlásból a királyt hívei csak nagy nehézségek árán tudták kimenteni, serege zöme viszont - köztük fõpapok és országnagyok - odaveszett.
1241 nyarára a Dunától északra és keletre esõ országrész a tatárok kezére került, csak néhány vár és alkalmi erõsség tartotta magát.
IV. Béla megszervezte a Duna vonalának védelmét, s kétségbeesetten igyekezett katonai segítséget szerezni a Nyugattól, ám nem járt sikerrel.
A tél beálltával a tatárok átkeltek a befagyott Dunán, s megpróbálták kézre keríteni IV. Bélát.
A király Dalmáciába menekült, a nyomában járó tatárok pedig végigszáguldottak a Dunántúlon és Szlavónián.
Bélát nem sikerült elfogniuk, s 1242 tavaszán váratlanul elvonultak romba döntött országot hagyva maguk után.
A tatárjárás pusztításainak mértékét nem lehet pontosan felmérni, a becslések a lakosság veszteségeit országos átlagban 10-15, illetve 50 % közé helyezik.
Leginkább Erdély és az Alföld szenvedte meg a tatárjárást, a hegyvidékek valamint a Dunántúl és Szlavónia viszonylag szerencsésnek mondhatta magát.
A háborús év után, ahogy az lenni szokott, éhínség tizedelte tovább az ország népét.
Az ország újjáépítése
A Dalmáciából visszatérõ Bélát a tatárjárás keserves tapasztalatai ráébresztették addigi politikája csõdjére.
A továbbiakban konfrontáció helyett arra törekedett, hogy megtalálja az egyensúlyt a társadalom öntörvényû fejlõdése és a királyi hatalom érdekei között.
A tatárjárás utáni birtokvizsgálatai ezért már nem a királyi birtokok erõszakos restaurációját szolgálták, hanem biztosították kinek-kinek a maga jogos tulajdonát.
Politikájának középpontjába egy új tatár támadás elhárítására tett intézkedéseit helyezte.
Levonva a tatárjárás katonai tanulságait, modern kõvárakat építtetett, birtokadományaival erre ösztönözte alattvalóit is.
Szintén védelmi célokat szolgált a kunok visszatelepítése az országba.
IV. Béla más intézkedései az ország gazdasági talpra állítására irányultak.
Új települések alapításával vagy a már létezõk kiváltságolásával nyugat-európai típusú, azaz önkormányzattal rendelkezõ városokat keltett életre, köztük az 1247-ben alapított Budát.
Példáját késõbb utódai is követték, s a tatárjárás utáni évtizedekben rajzolódtak ki a középkori magyar városhálózat fõbb vonalai.
Megreformálta a pénzverést és a vámügyet.
Új pénzverõkamarákat állított fel, melyek közül a szlavóniaiban értékálló ezüstdénárt vertek, a vámok kiszabásánál pedig most már nem csak az áruk mennyiségét, de értékét is figyelembe vették.
A király külpolitikai figyelmét a tatárjárás után jórészt a szomszédos Babenberg-tartományok ügye kötötte le.
A Babenbergek Ausztria és Stájerország urai voltak, a család utolsó férfitagja éppen egy IV. Bélával vívott csatában esett el 1246-ban.
Az értékes tartományokra többen igényt tartottak, sorsukat végül II. Ottokár cseh király és IV. Béla küzdelme döntötte el.
Váltakozó sikerû vetélkedésük során elõbb egyezségre jutottak, melynek eredményeként Dél-Stájerország néhány évre magyar uralom alá került, utóbb azonban a kiújuló harcok Béla vereségével zárultak, s a király kénytelen-kelletlen feladta a nyugati terjeszkedés tervét.
Az öregedõ IV. Béla utolsó éveit idõsebb fiával, Istvánnal való viszálya keserítette meg.
Ennek pontos okai nem ismertek, a korabeli források több, egyaránt hihetõ választ sugallnak.
Tény mindenesetre, hogy a kezdeményezõ fél az elõbb Erdélyt, majd Stájerországot, végül ismét Erdélyt kormányzó István volt.
1262-ben kierõszakolta, hogy apja egészen a Duna vonaláig megnagyobbítsa országrészét, s ekkor vette fel az addig ismeretlen "ifjabb király" címet.
Béla és István kapcsolata ezt követõen sem rendezõdött, s 1264-ben IV. Béla seregeket küldött fia ellen.
Ezek kezdeti sikerei után István kerekedett felül.
Az 1266-ban megkötött béke visszaállította a háború elõtti helyzetet, a dinasztián belüli feszültség azonban megmaradt.
AZ UTOLSÓ ÁRPÁDOK
A bárók és familiárisaik
Az ifjabb király apja halála után V. István néven lett az egész ország királya (1270-1272), s az elõzmények ellenére IV. Béla politikájának folytatójaként uralkodott.
Apjához hasonlóan figyelmet szentelt a maradék királyi birtokok megóvásának, valamint a városok fejlesztésének.
Megerõsítette apja városi kiváltságleveleinek jó részét, de újakat is kiadott, például Gyõrnek.
István ugyanakkor, ellentétben IV. Bélával, kiváló katonának számított, aki képes volt meghátrálásra kényszeríteni a Nyugat-Magyarország egyes területeit kiépülõ birodalmához csatolni akaró II. Ottokárt.
V. István halálát követõen az Árpádok királysága történetének egyik legmélyebb válságába zuhant.
A trónon István kiskorú fia, IV. László ült (1272-1290), a hatalom azonban az egymással vetélkedõ bárói csoportok kezébe került.
A "báró" - ellentétben az újkorral - ekkoriban még nem örökletes fõnemesi cím volt - fõnemesség sem volt még ekkor, hanem a fõbb királyi tisztségviselõket jelölõ kifejezés.
A báró és a nagybirtokos elõkelõ tehát elvben nem azonos fogalmak, a gyakorlatban azonban a legtöbb elõkelõ élete során hosszabb-rövidebb ideig valóban viselte egyik vagy másik bárói méltóságot.
A leghatalmasabb elõkelõk pedig folyamatosan viseltek bárói méltóságokat, egyidejûleg akár többet is.
A bárók hatalma uradalmaikon, a tatárjárás után felépített váraikon és a nekik szolgáló familiárisok seregein nyugodott.
A familiáris olyan személy volt, aki - elvben legalábbis - önként beállt valamely nagyobb birtokos, lehetõleg báró szolgálatába, s így ura háznépének, familiájának tagja lett.
A familiáris védelemre és alkalmi juttatásokra tarthatott igényt, ennek fejében viszont igazgatta ura birtokait és várait, helyettesítette tisztségeiben, s legfõképp vele együtt vonult hadba, akár a király ellen is.
A 13. század közepén elterjedõ familiaritás csupán emlékeztet a nyugat-európai hûbéri viszonyra, de semmiképp sem azonos vele.
A 13. század közepén IV. Béla, s kisebb mértékben V. István még a maga szolgálatába tudta állítani a bárók megnövekedett hatalmát, 1272 után azonban az addigi gátak átszakadtak, s a bárók kikerültek az összeomlás szélére jutott központi hatalom ellenõrzése alól.
Legfõbb törekvésük olyan területileg zárt uralmi körzetek egybekovácsolására irányult, amelyben a sajátjukon kívül más akarat nem érvényesült, még a királyé sem.
Ennek érdekében mind egymás, mind a király ellenében valóságos háborúkat vívtak, s a magánháborúk idõszakában az erõszakos birtokfoglalások és a hatalmaskodás más formái egészen mindennaposakká váltak.
A "kun" László király
Az 1277-ben nagykorúnak nyilvánított IV. László - elsõsorban a bárók hatalmaskodásaitól sokat szenvedõ magyar egyház fõpapjainak támogatásával - átmenetileg megszilárdította a központi hatalom helyzetét, még néhány báró lázadását is sikerült levernie.
Aktivizálódott a külpolitika is.
A német fejedelmek 1273-ban Habsburg Rudolfot választották királyukul, aki magának követelte az egykori Babenberg-tartományokat.
A II. Ottokárral ily módon kirobbanó küzdelemben IV. László Rudolf oldalára állt, s 1278-ban a morvamezei Dürnkrutnál közös erõvel diadalmaskodtak a csatában elesõ Ottokár seregei felett.
Ez a gyõzelem vetette meg a Habsburg-dinasztia közép-európai hatalmának alapjait.
IV. László konszolidációs kísérletének a kunok ügyében kirobbant konfliktus vetett véget.
1279-ben pápai követ, legatus érkezett Magyarországra, hogy támogatást nyújtson a királyi hatalom erejének helyreállításához.
Ehelyett azonban az uralkodót támogató, ám pogány módra élõ kunok erõszakos megtérítésének szentelte figyelmét.
Kikényszerítette az ún. "kun törvény" kiadását, melynek végrehajtásától IV. László húzódozott.
A vita elfajult, s végül a kunok lázadásához vezetett.
A Hód-tavi csatában a király leverte ugyan a lázadókat, de ettõl kezdve hátat fordított az államügyeknek, s haláláig kedvelt kunjai között élt.
A központi hatalom gyakorlatilag megszûnt: az ország sorsa újra az egymással vetélkedõ bárói csoportok kezébe került.
Az életmódja miatt megvetõen "Kun"-nak nevezett László halála után sokan úgy vélték, kihalt az Árpád-ház.
Trónigénnyel léptek fel az Árpádokkal nõi ágon rokonságot tartó dinasztiák: a nápolyi Anjouk, a bajor Wittelsbachok és a cseh Pñemyslek, az ország-nagyok választása azonban András hercegre esett, akit III. András néven magyar királlyá koronáztak (1290-1301).
A herceg II. András unokájaként tartott igényt a magyar trónra, s ha voltak is kételyek származása törvényessége körül - apja, István, állítólag II. András harmadik feleségének, Beatrixnak a házasságtörõ kapcsolatából született - a koronázás ezeket a hangokat elhallgattatta.
A korai rendiség
III. András legfõbb támogatója az a politikai csoport volt, melynek élén Lodomér esztergomi érsek állt.
Lodomér és köre Andrástól várta a bárók hatalmának megtörését, s céljuk elérését az államkormányzat rendi átalakításától remélték.
A rendiség a 13. század második felében jelent meg Nyugat-Európában.
Míg a hûbériség vertikálisan, az uralkodó nagyhûbéreseitõl a vazallus vazallusáig terjedõ láncolatok mentén alakította ki az egyes érdekcsoportokat, a rendiség horizontálisan tagolta a társadalmat, egy-egy rendet alakítva ki az azonos jogokkal rendelkezõ csoportokból, s a hatalmat az uralkodó a rendekkel együttmûködve gyakorolta.
Az államkormányzat rendi jellegû átalakítása a politikai döntéshozatal legfontosabb intézményeit érintette.
A napi ügyekben döntõ királyi tanácsnak addig a fõpapok és a bárók voltak a tagjai, most "az ország által kiküldött tanácsosok"-at is ott találjuk közöttük.
Az uralkodó döntései a tanács egyetértése nélkül érvénytelenek voltak, azaz kialakult a klasszikus rendi hatalommegosztás.
Ugyanezen elv szerint került sor a rendi országgyûlés kialakítására.
Ezt az különböztette meg a korábbi idõszak törvényhozói és bíráskodási feladatokat ellátó gyûléseitõl, hogy az országgyûléseken a nemesség képviselõi is megjelentek, a résztvevõk testületet alkottak és tevõleges szerepet kaptak a döntések meghozatalában.
A korabeli magyar rendiség társadalmi bázisát a király és fõpapjai a megyei nemességben keresték.
A királyi hatalom 1267-ben ismerte el a királyi szervienseknek az egykor csak a legelõkelõbbeket megilletõ nemesi jogállását.
András és hívei az így kialakuló nemességet akarták mozgósítani a bárók ellenében, ezért felkarolták és ösztönözték a nemesség helyi önkormányzatának kialakítására irányuló törekvéseket.
Törvény írta elõ a nemességet képviselõ szolgabírák állítását minden megyében.
A megyésispánból és a szolgabírákból álló testület lett az illetékes a megyebeliek ügyeiben.
A szolgabírákat ekkor még a király nevezte ki, s feladataikhoz hozzátartozott a bárók közül kikerülõ megyésispánok ellenõrzése is.
Bár III. András uralkodásának majd minden évében lázadó bárói ellen volt kénytelen hadakozni, az állam rendi jellegû átalakítása, melynek eredményeit az 1290. és 1298. évi törvények rögzítették, idõvel mégis meghozta a maga gyümölcseit.
1300-ra a bárók sorra meghódolni kényszerültek, s megszilárdulni látszott a királyi hatalom helyzete.
A felsejlõ konszolidációt törte derékba a király váratlan halála 1301. január 14-én.
III. Andrással immár vitathatatlanul sírba szállt az Árpádok dinasztiája.
A rendi intézmények fokozatosan elsorvadtak, s a bárók új erõre kapva fordították a maguk javára a magyar koronáért harcba induló trónkövetelõk egymás elleni küzdelmét.
NYELVTÖRTÉNET
A KORAI ÓMAGYAR KOR NYELVI EMLÉKEI
Az Árpád-házi királyok korát a magyar nyelvtörténet szempontjából korai ómagyar kornak nevezzük.
Nyelvünk legfontosabb hang- és alaktani változásai, valamint az ezeket a változásokat rögzítõ helyesírási módosulások ebben az idõszakban játszódtak le.
Az Árpád-korból fennmaradt írásos nyelvi anyag, amely a kor nyelvállapotának megismerését lehetõvé teszi, három típusban maradt ránk. Ezek: a latin szövegekben elszórtan jelentkezõ, de azokba beépülõ magyar szavak, azaz szórványok; rövid összefüggõ szövegek, azaz szövegemlékek; végül a latin szövegekhez írt (lapszéli, sorközi) bejegyzések, azaz glosszák.
Nyelvi szórványok
A nyelvi szórványok fõként oklevelekben fordulnak elõ.
Legrégibb hiteles és egykorú eredetiben fennmaradt oklevelünk az 1055-bõl való Tihanyi alapítólevél.
A Szûz Mária és Szent Ányos tiszteletére szentelt tihanyi bencés apátság megalapítását foglalja írásba; kijelöli az apátság birtokait, ezek határait.
Magyar szavaiban (tulajdonneveiben és helymegjelöléseiben) 58 közszó, ezekben 33 képzõ fordul elõ.
A közszói helymegjelölések között szószerkezetek és mondattöredékek is vannak; pl. (mai olvasatban és írásban): Mogyoróbokorra (monarau bukurea), Óút kútjára (ohut cutarea), Nagyaszó fejére (nogu azah fehe rea), köves homok (cues humuk), Fehérvárra menõ hadútra (feheruuaru rea meneh hodu utu rea).
Ezért az Alapítólevél a kor hangtani és alaktani, sõt korlátozottabb mértékben mondattani rendszerének megismerésében is jelentõs.
Tulajdonnevei között már elõfordul pl. a Tihany, Somogy, Tolna név.
A dömösi prépostság adománylevele (1138) megerõsíti a dömösi prépostságot javainak és szolganépeinek birtokában, továbbá új adományokkal gazdagítja.
Az oklevél egyben elsõ nagy tulajdonnév-gyûjteményünk is: több mint 100 földrajzi nevet és közel 1400 személynevet tartalmaz a prépostságnak az ország különbözõ vidékein elterülõ birtokairól.
A birtokok nevei pl.: Nógrád (Naugrad), Fekete, Bata, Ság (Sagu).
A személynevek a szolgák nevei.
Ezek részint bibliai eredetû nevek, mint pl. Gábriel (Gabriel), Jákob (Jacob), János (Janus), részint közszói eredetûek, mint pl. Lengyel (Lengen), Péntek (Pentuk), Vasas (Wasas).
A kor legnagyobb névgyûjteménye az 1211-bõl való Tihanyi összeírás.
Az oklevél a Tihanyi alapítólevél tartalmának megerõsítése.
Mintegy 150 helynevet és 2000 személynevet sorol fel.
Néhány helyneve azonosítható a Tihanyi alapítólevélben szereplõ helynevekkel; ilyen pl. a Kolon, Fertõ, Kövesd, Szakadát.
A szolganépek nevei közül említjük: Patkány (potcan), Látomás (latomas), Szállás (Zalas), Emse, Szombat.
Hasonlóan nagy névgyûjteményt találunk a székesfehérvári keresztesek javainak megerõsítését tartalmazó, 1193-ban kiadott oklevélben is.
Ebben a király jóváhagyja a székesfehérvári keresztesek (János-lovagok) számára korábban adományozott javakat, és a szerzetet további adományokkal gyarapítja.
Az adománylevélben 55 birtok neve szerepel, pl. Újudvar (Ojvduor), Megyer (Meger), Szulok (Zuloc), Fehéregyház (feyrhigaz).
Nevezetes az igen sok személy- és helynevet tartalmazó, Szent Istvánnak tulajdonított, 1015-re keltezett pécsváradi alapítólevél.
Az oklevél összeírja a Vashegy tövében álló monostor javára tett adományokat.
Valójában azonban ez hamisított, Szent István pécsi és pannonhalmi alapítólevelének felhasználásával jóval késõbb, 1220 körül készült irat.
Az oklevelekkel rokon természetû nyelvemlék, s egyben a magyar mûvelõdés- és jogtörténetnek is egyik legbecsesebb forrása a váradi székeskáptalan jegyzõkönyve, a Váradi Regestrum.
A jegyzõkönyv kisebb részben a káptalan elõtt 1208-1235 között létrejött egyezségek, végrendelkezések, adásvételi és egyéb ügyek szerzõdésének kivonatait tartalmazza, nagyobb része pedig olyan tüzesvaspróbák, istenítéletek lajstroma, amelyeket a nagyváradi székesegyház elõcsarnokában, Szent László sírja elõtt tartottak.
A lajstrom több mint 30 vármegyét, 600 községet, 2500 személyt említ meg.
Helynevek: pl. Szerep (Scerep), Szántó (Zamtou), Keserû (Quesereu).
Személynevek: Nemhisz (Numhiz), Ölyves (Vlues), Fehéra (Fehera).
Tárgyraggal ellátott személynevek: Bélát (Belat), Medvét (Meduet).
A kor nyelvének megismerése szempontjából különleges figyelmet érdemel a magyarok eredetérõl és a honfoglalás történetérõl írt mû, Anonymus Gesta Hungaroruma ('A magyarok cselekedetei').
Szerzõje - saját állítása szerint - azért írta, hogy a magyar nemzet a saját eredetének és honfoglalásának történetét ne "parasztok hamis meséibõl vagy a regösök csácsogó énekébõl hallja meg".
Anonymus valóban jól ismerte a magyar tájakat, a városok, folyók fekvését és nevét, ám a honfoglalás körülményeirõl nem rendelkezett pontos adatokkal.
Mûvét regényes formában írta, kitalált nevekkel és történetekkel.
A mû szórványai között közszavakat (pl. zerelmes 'szeretetreméltó', aldumas 'áldomás'), valamint számos hely- és személynevet találunk.
Ezek a nevek azonban nem a honfoglalás korának, hanem jóval a honfoglalás utáni idõnek, az 1200 körüli éveknek a nyelvállapotára jellemzõk.
Anonymus ugyanis a saját korának földrajzi neveit vetítette vissza a honfoglalás korára, sõt a személyneveket is ezekbõl a földrajzi nevekbõl alkotta meg.
A vitézek és idegen vezérek közül pl. Zobort a Zobor hegyrõl, Zalánt Szalánkeménrõl, Gyalút Gyalú váráról, Elkölcsöt a Szabolcs vára melletti Elkölcs falu nevérõl nevezi el.
Anonymus névmagyarázó hajlama abban is megmutatkozik, hogy a helynevekre számos naiv magyarázatot, népetimológiát is ad.
Szerinte pl. Esküllõt azért nevezik így, mert ott a magyarok esküt tettek; Szerencs nevét a szerelemmel hozza kapcsolatba, Munkács nevét pedig arra vezeti vissza, hogy ott sok munkát végeztek.
A szövegemlékek
A kor nyelvének megismerésére a szövegemlékek adják a legtöbb lehetõséget.
A korai ómagyar korból négy rövid szövegemlékünk maradt fenn.
Ezek latin nyelvû egyházi szertartáskönyvekbe másolt úgynevezett vendégszövegek.
Mindegyiküket a keresztény egyházi szertartásokban való élõszóbeli felhasználásra készítették.
Ezek az emlékek tehát a korai magyar kereszténység elsõ magyar nyelvû megnyilatkozásai.
Minden valószínûség szerint nem egyedi, alkalmi alkotások, hanem leírójuk, illetve másolójuk már ismert és többször ismételt szövegeket foglalhatott írásba.
Megformálásuk, magas nyelvi szintjük arra mutat, hogy az Árpád-kor anyanyelvi mûveltsége igen fejlett lehetett.
A legkorábbi jelenleg ismert magyar nyelvû szövegemlék a 12. század végérõl a Pray-kódexben fennmaradt Halotti beszéd és könyörgés.
Elsõ része, maga a beszéd valószínûleg nem szó szerinti fordítás, hanem emlékezetbõl való, magyar nyelvû tolmácsolása egy latin temetési beszédnek.
Leírója nyilván maga is sok hasonló beszédet mondhatott, mielõtt a ránk maradt szöveget írásban rögzítette.
Komor szavakkal emlékeztet a bûnbeesésre s arra, hogy az elsõ ember a paradicsombeli tilalom megszegésével az egész emberiség számára halált evett.
A beszéd ritmikus prózában írt, kérdésekkel és rájuk adott válaszokkal tagolt, szó- és mondatismétlésekkel teli, szinte a vers és a próza határán álló, különleges mûfajú szöveg.
Hatását különféle költõi eszközök fokozzák, mint pl. a figura etimologika: "halálnak halálával halsz"; rokon értelmû szavak: "jorgasson õneki és kegyedjen" (irgalmazzon és kegyelmezzen); alliterációk: "mennyi malasztban", "hallá holtát".
A Halotti beszéd második része, a halottért való könyörgés már a hivatalos egyházi szöveg fordítása.
A emlék szövegtagolása tudatos eljárásmódot árul el: a pont és az utána következõ nagybetû a mondatok, a pont és az utána következõ kisbetû a tagmondatok elkülönítésére szolgál.
A Königsbergi töredék és szalagjai a 13. század elejérõl származó Mária-dicséret.
Szövegét litániaszerûen mondogathatták.
Három töredékes szövegrészletbõl áll.
Elsõ része maga a "Töredék", ez Mária szûzanyaságán való elmélkedés.
Második része színes, párbeszédes stílusban beszéli el Gábriel arkangyal küldetését, majd az angyali üdvözlet szavait.
Az angyali üdvözletre utaló, "üdvözlégy" kezdetû ima itt jelenik meg nyelvünkben elõször.
A szövegtöredék harmadik része egy középkori Mária-legenda részlete, amelyben a legendaíró ismét Mária anyaságán elmélkedik.
Költõi szépségû stíluseszközöket (figura etimologikát, alliterációt) itt is találunk; pl.: "királyok királyának szent arany oltára", "angyaloknak asszonyához", "világon való bûnösök".
Az Ómagyar Mária-siralom az elsõ ismert magyar nyelven írott vers, amely a 13. század közepérõl származik, és korai költészetünknek - s egyben egész irodalmunknak is - egyik legszebb, leglíraibb darabja.
A keresztfa alatt álló fájdalmas anya, Szûz Mária kesereg szent fia szenvedésén és igazságtalan halálán.
Fiát jajgatva szólongatja, majd kéri, hogy õt is öljék meg szent fiával együtt.
A szerzõ a kétütemû sorokban írt vers szépségét különféle nyelvi eszközökkel növeli. Így pl. hasonlatokkal: "édes mézül", "véred híul vízül"; rokon értelmû szavakkal: "búval aszok epedek", "fogva, húztozva, ... ölöd"; alliterációkkal: "siralommal sepedek", "választ világomtól"; figura etimologikákkal: "Világ világa, virágnak virága".
Az Ómagyar Mária-siralom, amely elkerüli a latinizmus buktatóit, a magyar irodalmi szövegformálásnak magas szintjét képviseli, s szerzõjének kiváló nyelvi és ritmikai-zenei érzékét bizonyítja.
A 13. század második felébõl való Gyulafehérvári sorok néven ismert emlék részei voltaképpen nem alkotnak összefüggõ szöveget, hanem szentbeszéd-vázlatok, illetõleg szentbeszédek ritmikus prózai formában kifejtett vezéreszméi.
Az emlék három részbõl áll.
Az elsõ egy újévi prédikáció vázlata, s azt a gondolatot fejtegeti, hogy mit jelent Jézus neve az embernek.
A második Tamás apostol ünnepével kapcsolatos, s arra a kérdésre válaszol, hogyan látják a hívõk Krisztust.
A harmadik egy nagyheti prédikáció számára azokat a körülményeket sorolja fel, amelyek Krisztus szenvedéseit lelkileg különösen fájdalmassá teszik.
A Gyulafehérvári sorok tulajdonképpen határterület az élõbeszédre és írásra szánt szöveg között.
Valószínûleg nem versnek készült, de mondatszerkezetének szabályossága, egymással ritmikusan összecsengõ sorai vershez teszik hasonlóvá.
A glosszák
Szellemi és anyagi mûvelõdésünk emlékét õrzik, ezért mûvelõdéstörténeti szempontból is nagy értéket képviselnek a korból fennmaradt glosszák.
Ebbõl az idõszakból három glosszát ismerünk.
Ezek: az 1230 körül keletkezett, 11 magyar szót tartalmazó Oxfordi glosszák, az 1290 körüli idõbõl való, 4 magyar szóból álló Vatikáni glosszák és a Leuveni glosszák.
Ez utóbbi az Ómagyar Mária-siralmat tartalmazó kódexben van. Kilenc magyar szóból áll.
A KOR NYELVI RENDSZERE
A szókészlet
A korai ómagyar korból fennmaradt írásos emlékek bizonyítják, hogy nyelvünk ebben az idõszakban szókincsében gazdag és nyelvtani rendszerét tekintve fejlett volt.
A kor szókészletében tovább élnek és továbbra is meghatározó szerepet játszanak az õsi (uráli, finnugor és ugor) eredetû és az õsi elemekbõl a magyar nyelv külön életében keletkezett szavak.
Ezek részben testrésznevek, részint pedig a rokonságra, a természet tárgyaira és jelenségeire, az ember mindennapi életére vonatkoznak: él, lát, eszik, ül, vesz, kéz, mál 'mell', apa, anya, fiú, ház, vég, lélek, világ, virág, vén, nagy, édes, szép, fehér, három, öt, hat.
Igen nagy a vándorlás korában és a honfoglalás idején átvett jövevényszavak száma is; pl.: szekér, tehén, vám, vásár, csákány, gyümölcs, homok, harang, szeplõ.
A kereszténység felvétele és az államszervezés változásokat hozott a gazdasági, társadalmi és szellemi életben, s ezek a változások nyomot hagytak a nyelvben is.
Már meglévõ régi szavaink egy részének jelentése az új viszonyoknak megfelelõen átalakult, új tartalmat nyert.
Pl. az Isten, bûn, ördög, ige keresztény értelmezést kapott.
Más szavak tágabb jelentést vettek fel; pl. világ 'világosság' és 'világmindenség'; fél 'valaminek a fele' és 'embertárs'; asszony 'királynõ, úrnõ' és 'férjezett nõ'.
Sok a képzéssel és összetétellel alakult szó (bár ezeknek egy része már az õsmagyar korban is létrejöhetett): kegyelem, intet 'intés', áldomás; bírságnap, bútõr, egyház, húsvét.
Megjelennek a belsõ szóteremtéssel (hangutánzással, hangfestéssel) létrejött szavak: dörög, cinege, cseng, zeng.
A jövevényszavak köre is tovább bõvül.
A latinból fõleg az egyházi élet szavai kerültek át: kar, templom, mise, apostol, prédikál.
A szlávból részint egyházi jellegû, részint az állami berendezkedésre, valamint a gazdasági életre vonatkozó szavakat vettünk át: kereszt, pap, malaszt, király, megye, ispán, ruha, zab, kádár.
Olasz jövevényszavaink egy része is ebbõl az idõbõl való; pl.: mázsa, szerecsen, fátyol.
Német jövevényszavak többek között a sáf 'korsó', torony, herceg.
A jövevényszavak egy része az európai nyelvek nagy részében elterjedt úgynevezett vándorszó; pl.: mécs, püspök, pünkösd.
A szókincsben ugyanakkor visszaszorulóban van - és késõbb el is avul - néhány, a kor elején még élõ szó: isa 'bizony', heon 'csak', fész 'martalék, zsákmány', jonh 'szív, lélek', jorgat 'irgalmaz'.
A nyelvtani segédszók közül a névmásoknak korábban már kialakult rendszere csaknem hiánytalan.
A határozott névelõ ebben az idõben keletkezik a fõnévi mutató névmásból.
A névutók köre - a korábban létrejött névutókon kívül - a koron, képpen alakokkal bõvül.
A tulajdonnevek közül a személynevek ebben a korban többségükben még egyelemûek voltak.
A nevek eleinte - a korai, primitív névadási szokásoknak megfelelõen - közszói eredetûek.
A jelölt személy testi vagy jellembeli tulajdonságára utalnak: Nyomorék, Hitvány, Munkás, Fekete; rokonságnevek: Apa, Unoka, Fiad; növény- és állatnevek: Bokor, Szamár, Medve; cselekvés- és foglalkozásnevek: Sipos, Lovas, Keverõ.
Késõbb megjelennek a keresztségben kapott, latin eredetû nevek is: Pál, János, Benedek.
Két elembõl álló személynévvel csak elvétve találkozunk; az ilyen név egy elöl álló latin keresztnévbõl és egy mögötte álló magyar közszóból áll: Johannis girhes, Ladislaus sipos.
A földrajzi nevek egy része idegen eredetû, s még jóval a honfoglalás elõtt keletkezett; pl. Duna, Körös, Szamos.
Nagyobb része azonban magyar eredetû, s közszóból vált helynévvé.
Nyelvemlékeink több ilyen helynévrõl tudósítanak: Füzegy, Agár, Újudvar, Vasvár, Köveskút.
Sok a helynévképzõvel ellátott közszó; az -é birtokjelnek -i változata a korai ómagyar korban ugyanis helynévképzõ szerepet kap; ilyen pl. Püspöki, Halászi, Olaszi.
Ebben az idõben honosodik meg a földrajzinév-adásnak az a módja is, hogy a helységeket a helység templomának védõszentjérõl nevezik el: Szentgyörgy, Szentlászló, Szentlõrinc.
Gyakori a helynévadásnak az a formája is, hogy egy (személynévbõl és köznévbõl álló) birtokos jelzõs összetétel nevezi meg a helyet.
Már a Tihanyi alapítólevélben is találkozunk ilyen nevekkel; pl. Bagát mezeje, Petre szénája.
A nyelvtani rendszer
Nyelvünk rendszere fõbb vonalaiban már az õsmagyar kor folyamán kialakult.
A rendszer a korai ómagyar korban egyrészt finomodik, másrészt megszilárdul, s egyre inkább hasonlóvá válik a maihoz.
A hang- és alaktani jelenségek mélyrehatóbb változásokat mutatnak, mint a mondattaniak.
A nyelv hangzása megváltozott, hangrendszerünk kiteljesedett.
Ezt a változást a helyesírás - amely maga is alakulóban volt ebben az idõben - sokáig nem is tudta követni.
A mássalhangzók köre kibõvült a c és zs, majd a kor végén a ty hanggal.
A szókezdõ ajakkerekítéses zöngés réshang (?) v-vé vált.
Az õsmagyar dz-t a kor végén már gy-nek ejtették.
Eltûnt viszont a k és g képzési helyén ejtett ? és ?.
A magánhangzók körében a kor végére befejezõdött a tõvégi rövid i és u lekopása.
A Tihanyi alapítólevélben még találunk tõvégi magánhangzóval írt alakokat: hodu, utu; ezek azonban a 13. századra már szórványossá válnak (ritkább hangok).
A magánhangzók egyéb változásai színesebbé, hangzósabbá tették a kiejtést.
A mély hangú i magas hangúvá lett.
Az egyik legfontosabb fejlõdés a magánhangzók egy részének alacsonyabb nyelvállásúvá, nyíltabbá válása: i>ë, ë>e, u>o, o>a.
Egyes magánhangzók kiejtése ajakkerekítéssel módosult: i>ü, ë>ö, ?>a.
Felgyorsult a kétnyíltszótagos tendencia is.
Ezekkel a tendenciákkal szemben viszont olykor az ellenkezõ irányú tendencia is érvényesült.
A kettõshangzók - egy teljes nyomatékú és egy csökkentett nyomatékú hangból álló hangkettõsök - hosszú magánhangzókká egyszerûsödnek: ou>ó, ou>ú, iü>ëü>õ, iü>üü>û.
A szótövek rendszere a korai ómagyar korban már hasonló a maihoz.
Az ige- és névszóképzésben az õsi, egyelemû képzõkön (pl. -d, -r, -s, -sz, -z, -l igeképzõ, -d, -a/-e, -g, -k, -m, -r, -s névszóképzõ) kívül használják már a testesebb képzõket is; pl. a -dok/-dek/-dök, -dít/-dul-dül, -lal/-lel, -tat/-tet, -hat/-het igeképzõket, a -csó/-csõ, -ócs/-õcs, -hó/-hõ, -ók/-õk, -nok/-nek/-nök névszóképzõket.
Jelentkeznek az õsi, illetõleg az õsmagyarban kialakult igei mód- és idõjelek is.
A többes szám elsõ személyére utaló -muk/-mük igei személyrag a hasonló alakú névszói birtokos személyjellel párhuzamosan -unk/-ünk-ké válik.
A névszóragozás rendszere a kor folyamán még folyamatos mozgásban van; fejlõdése még a kései ómagyar korban is tart.
Az õsmagyar korból hagyományozódott elemi ragokon (pl. -t tárgyrag, -á/-é, -n, -l, -t helyhatározóragok), valamint az ezekbõl bõvült ragokon kívül újabb, testesebb ragok is megjelennek: -val/-vel, -nak/-nek, -ban/-ben, -ról/-rõl.
Egyes névutók raggá válnak.
Az átmenetet mutatja pl. a -ra/-re fejlõdése: a Tihanyi alapítólevélben még névutó: ohut cuta rea 'óút kútja reá', azah fehe rea 'aszófõ reá' - de a 13. században már rag: Balwankure 'Bálványkõre'.
Az egyes határozóragok szerepköre is kibõvül; pl. az eredeti helyhatározói szerepû -ban/-ben állapothatározói funkciót is felvesz.
A szószerkezetek és mondatok felépítésérõl, típusairól elsõsorban a szövegemlékek tudósítanak.
A kor mondatrendszere szilárd és változatos volt.
A szövegekben már majdnem minden ma élõ mondat- és szószerkezetfajtát megtalálunk.
Példák az egyszerû mondatokra: Halotti beszéd és könyörgés: "mondá neki" (kijelentõ); Königsbergi töredék és szalagjai: "ki legyen neki atyja" (kérdõ); Ómagyar Mária-siralom: "Kegyedjetek fiamnak" (felszólító).
Az emlékek mûfaji megkötöttsége (prédikáció, vers) miatt aránylag sok felkiáltást találunk; pl.: Halotti beszéd és könyörgés; "Szerelmes barátaim!"; Ómagyar Mária-siralom: "Óh nekem! én fiam".
Az összetett mondatok között az alárendelõ mondat még ritka.
A ha kötõszós mellékmondatnak ekkor még tisztán idõhatározói szerepe van.
Pl.: Königsbergi töredék és szalagjai: "Fel ... mennybe ha tekinte, ékesen téged ... ha láta".
A szószerkezetek felépítésének az õsmagyar korban kialakult módja az ómagyar korban megszilárdult.
Az állítmány igei, névszói és névszói-igei szófajú volt.
Alanyként névszó és fõnévi névmás egyformán elõfordult.
Az alanyt és az állítmányt személyben egyeztették, a számbeli egyeztetés a névszói-igei állítmány esetében nem mindig valósult meg.
Az igét és az igenevet tárggyal és különféle határozókkal bõvítették.
Sok az igeneves szerkezet.
Ebben a korban már jelentkeztek az elvont viszonyokat kifejezõ vonzatok is.
A fõnév bõvítményei közül a minõségjelzõ és a birtokos jelzõ már a Tihanyi alapítólevélben megtalálható.
A birtokos jelzõs szerkezet eredetibb, jelöletlen alakja erre a korra már az összetétel felé halad; pl. Halotti beszéd és könyörgés: bírságnap; Megyehatár (Magyar oklevél-szótár).
A birtokos jelzõs szerkezetekben a -nak/-nek ragos birtokos jelzõk száma a kor vége felé erõsen felszaporodott.
Az értelmezõ jelzõ még aránylag ritka; szerepe elsõsorban a hangulatteremtés, a stílus élénkítése; pl. Halotti beszéd és könyörgés: "mi õsünket, Ádámot"; Königsbergi töredék és szalagjai: "boldog anya, szûz Mária".
A melléknév és számnév bõvítményei szórványosan ugyan, de megtalálhatók a szövegekben.
Sõt, van adatunk a melléknév vonzatára is: Königsbergi töredék és szalagjai: "malaszttal teljes".
A szövegek mellérendelõ szerkezetei csaknem mind kapcsolatos viszonyt fejeznek ki.
Kötõszó nélküli szerkesztésmódjuk fõként az Ómagyar Mária-siralomban fordul elõ.
A szószerkezetek és mondatok szórendje többnyire az õsmagyar korból hagyományozódott és a ma is élõ szórendet õrizte.
A bõvítmény általában megelõzte a szerkezet alaptagját.
Szigorú kötöttség csak a jelzõ és az értelmezõ szórendjében mutatkozott: a jelzõ mindig a jelzett szó elõtt, az értelmezõ az értelmezett szó után állt.
IRODALOM
AZ IRODALOM KÜLSÕ FELTÉTELEI
A hordozó közeg: a nyelv
A Kárpát-medence az Árpád-korban nagy kultúrák határterületén feküdt, ebbõl következõleg a magyarok országa soknyelvû kulturális egység volt.
Ennek a soknyelvûségnek azonban kevés írott emléke maradt az utókorra, amely az irodalom születésére utalna.
A magyarországi muzulmán közösségek ismereteink szerint rendelkeztek a hitük gyakorlásához szükséges írásbeliséggel, csak így kerülhetett a 12. század folyamán arab nyelvû kódex Magyarországról a korveyi bencés apátságba, illetve Magyarországi Tádé Arisztotelész-fordító az 1170-es években a hispániai Toledóba.
Az sem zárható ki, hogy az élénk kereskedelmi tevékenységet folytató mohamedánoknak használati írásbeliségük is volt.
A görög szertartású egyházi intézményeknek - melyeknek virágzása egészen a 13. század elejéig kimutatható - szintén birtokukban voltak a megfelelõ liturgikus könyvek.
Emellett, amint a veszprémvölgyi monostor görög nyelvû alapítólevele mutatja, Szent István korában kísérlet történt a görög nyelvû hivatali írásbeliség meghonosítására is.
Ebben a tekintetben igen nagy annak a ténynek a jelentõsége, hogy a 12. század elsõ felében éppen Magyarországon történt meg egyik legjelentõsebb bizánci teológus nyugati befogadása (recepciója): Cerbanus, a velencei származású klerikus a pásztói monostorban találta meg és fordította görögrõl latinra Maximos Homologétés (= Confessor, Hitvalló) Peri agapés (= A szeretetrõl) címû mûvét, valamint Ioannész Damaszkénosz Ekdosis (= Kiadás) címû mûvének néhány fejezetét.
A magyar nép ajkán élõ, szórakoztató jellegû irodalomból apró töredéket tartott fenn a 12-13. század fordulójáról Anonymus munkája, igaz ugyan: csak latin fordításban.
A kutatók egységesen jokulátor-ének töredékének tartják a 25. fejezet idézetét: "Ugyanis Tétény a maga emberségébõl akart magának hírnevet és földet szerezni, mint ahogy a regöseink mondják: "Maguknak õk mind helyet szereztek, és hozzá még jó nevet is nyertek.""
Emellett az Árpád-kor utolsó évszázadában már kis számú magyar nyelvû mûrõl is vannak ismereteink.
Elsõ összefüggõ nyelvemlékünk, a Halotti beszéd és könyörgés az egyházi beszéd, az Ómagyar Mária-siralom a liturgikus költészet, a korban késõbbi, de 13. századi nyelvállapotot tükrözõ Königsbergi töredékek és Gyulafehérvári sorok a prédikáció és a teológiai értekezés mûfaját képviselik.
Egyes kutatók - elsõsorban az antik és középkori epika hõsneveinek (Trisztán, Hektor, Heléna, Ehellõs [Akhillész], Roland-Loránt, Olivér, Elefánt [Olivant]) elterjedtségébõl illetve a délszláv Trója-regény bizonyos nyelvi sajátosságaiból kiindulva - a nyugati lovagi epika darabjainak (Trója-regény, Nagy Sándor regény, Roland-ének) 13. század elején született magyar nyelvû fordításaival is számolnak, ezeknek tényleges egykori megléte azonban ma még nem kellõen bizonyított.
Elsõ összefüggõ nyelvemlékeink ugyanakkor alapot adnak ahhoz, hogy az Árpád-korban magyar és latin nyelvû irodalmat különböztessünk meg.
A nagyobb mennyiségben korunkra jutott Árpád-kori irodalom nyelve azonban túlnyomórészt latin, méghozzá ennek is középlatin néven ismert, Karoling-korban kiteljesedett válfaja.
A latin nyelv korszakunkon belüli egyeduralmát indokolja a kora középkori irodalom alapvetõen egyházias jellege és mûfaji kötöttsége, valamint a középkor egyetemességre törekvõ gondolkodásmódja, de nem elhanyagolható az a tényezõ sem, hogy a használatban lévõ ábécé a latin hangrendszer kifejezésére volt leginkább alkalmas.
A latin uralkodó szerepét illetõen változás csak a 15. század végével következett be Magyarországon, de még ekkor is aránytalanul kevés magyar nyelvû mû született.
A latin nyelv Nyugaton is megõrizte vezetõ szerepét az egész középkoron át, annak ellenére, hogy például a 12. századtól kezdve a német nyelv a latinnal szemben a középkor végére jelentõs helyet vívott ki magának az irodalomban és az írásbeliségben.
A középkorban a latin bár iskolában tanult nyelv volt, de nem volt holt nyelv a szó mai értelmében.
Számos területen - a diplomáciától az irodalomig - a különbözõ anyanyelvû, iskolázott emberek egymás közti érintkezésére szolgált mint afféle nemzetközi anyanyelv.
Szent Istvánról legendájában feljegyezték, hogy jártas volt a grammatikában, s ez valószínûleg annyiban nem is áll távol az igazságtól, hogy érthetett latinul, csakúgy mint a fia, az 1031-ben elhunyt trónörökös Imre herceg.
A "Könyves" melléknevet kiérdemelt Kálmán királyról, akit kora ifjúságától püspöknek neveltek, s talán váradi püspökké fel is szenteltek, lengyelországi forrás jegyezte fel, hogy a világ akkori valamennyi uralkodója közül a legtudósabb volt.
Az elsõ név szerint ismert világi írástudó, Fulco vendég a 11-12. század fordulóján érkezett külföldrõl Magyarországra, ahol is írni-olvasni tudásával kereste meg a kenyerét.
Valószínû, hogy itáliai eredetû volt az az Adalbert fõúr, akit II. Géza király Szicíliába küldött követségbe: végrendeletében könyvet is hagyott a pannonhalmi monostorra.
Követként és könyv birtokában bizonnyal értett latinul, talán olvasni is tudott.
Különös figyelmet érdemel a 13. század elsõ felében élt Csák nembeli Miklós (1212 elõtt -1239), akit bátyja, Csák nembeli Ugrin gyõri püspök, majd késõbb esztergomi érsek neveltetett.
Három végrendelete közül az 1231. évit saját maga fogalmazhatta, legalábbis személyes hangvétele és igényessége erre vall.
Eszerint a világi birtokosok egy - minden bizonnyal kis létszámú - csoportja ismerte és használta a latin nyelvet.
A középkor elsõ felében a kötelezõ érvényû prózai stíluseszmény a rímes próza volt, melyet a 12-13. század fordulóján váltott fel a ritmikus próza.
Az iskolázás
Az irodalmi alkotás alapvetõ eszközét, a latin nyelvet a középkori tanulók az alapszintû oktatásban ismerték meg.
Szent István korára vonatkozólag rendelkezünk az elsõ adattal, mely szerint a pannonhalmi monostorban már az 1010-es években, tehát bõ egy évtizeddel az alapítás után mûködött iskola: elsõ név szerint ismert tanulója Mór, a késõbbi pannonhalmi szerzetes és apát, végül 1036-tól pécsi püspök, aki 1064 táján írt mûvében említi, hogy gyermekkorában iskolás fiú (puer scolasticus) volt Pannonhalmán.
A Gellért-legenda szerint 1030 táján ez az iskola már hét, magyarul is prédikálni tudó szerzetest felszentelt papként küldött Gellért csanádi püspök térítõ munkájának segítésére.
A 11. század második felében alakultak meg a székesegyházak papságából a székeskáptalanok, az ezek mellett mûködõ iskolákban szintén megindult az alapszintû oktatás.
A monostori és káptalani iskolákban a 12-13. század fordulójától az iskola felügyelõje az olvasó szerzetes vagy kanonok (=lektor), a liturgikus ének oktatója az éneklõ szerzetes vagy kanonok (=kántor) volt, a káptalanokban mind a lektor, mind a kántor a 13. század folyamán helyetteseknek (sublector, succentor) adta át a feladatát.
A tanítás anyaga mintegy három esztendõn keresztül a zsoltároskönyv olvasása és emlékezetbõl való megtanulása lehetett.
Az iskolai oktatás mellett a latin ismeretek elsajátítását jelentõsen elõsegítette a napi istentisztelet végzése: a naponta recitált latin szövegek emlékezetbe vésõdtek, s értelmük az oktatás révén lassan megvilágosult.
A középkori oktatás ismeretanyagát elvileg a hét szabad mûvészet (septem artes liberales) foglalta magába.
Ennek alsó tagozatában, az ún. triviumban rendszeres grammatika-, retorika- és érveléstechnikai oktatás folyt.
Ideális esetben erre épült a quadrivium, a felsõoktatás anyaga: a zene, az aritmetika, a geometria és az asztrológia.
A latin nyelv tankönyvéül Donatus késõantik grammatikáját használták, de már Szent István korában szükségesnek látszott a magasabb színvonalú Priscianus-nyelvtan megszerzése is: Bonipert pécsi püspök Fulbert chartres-i püspököt kérte ennek megküldésére, Hartvik püspök pedig szerénységbõl arra hivatkozott, hogy ifjúkorában ugyan jól ismerte ezt a mûvet, de öregkorára feledésbe merült számára.
Az elsõ név szerint említett magyarországi tanító, a Guden oklevelében, 1079-ben szereplõ Gellért mester mûködési helyét sajnos nem ismerjük.
Nagy hírre tett szert a 13. század második felére a veszprémi iskola, ahol a papi utánpótlásról gondoskodtak, s melyet 1276-ban Csák nembeli Péter nádor csapatai dúltak fel.
Az iskola további mûködését IV. László király biztosította adományával, s adománylevelében a hét szabad mûvészetet tanító veszprémi iskolát némi túlzással a párizsi oktatáshoz hasonlította, sõt felemlítette, hogy az itt folyó jogi oktatás az ország jogainak védelmét szolgálja.
A hazai iskolákban képzett papság többnyire az olvasás mellett írni is megtanult.
Egy fõpaptól a 13. század elejétõl fogva legfeljebb a latin szöveg olvasását, egyházjogi és szónoklattani jártasságot kívántak meg, a magyarországi iskolák tehát a helyi igényeket minden bizonnyal kiszolgálták.
A 13. század elején fellépõ domonkos rend a hithirdetés miatt megkövetelte tagjaitól a teológiai tanulmányokat.
Minden tíz fõt meghaladó konventben a lektor tartott elõadásokat.
Az önálló felsõ szintû oktatás, a budai domonkos studium generale (=fõiskola) megszervezése azonban csak a 13. század végére történt meg.
A 13. század második feléig a magyar domonkosok általában még külföldön szerezték képzettségüket.
A magasabb szintû képzés megszerzéséért a tanulni vágyóknak Magyarországról is külföldre, a 12. század közepétõl Párizsba, majd a 12. század végétõl Bolognába kellett menniük.
A franciaországi iskolákban a teológia és az artes oktatása folyt (Párizs, Orleans).
Mai fogalmaink szerint ezek bölcsészettudományi karok voltak, az észak-itáliai Bolognában római és kánonjogot (késõbb orvostudományt és bölcsészetet is) tanítottak.
Az egyetemeken a hallgatók megismerkedtek a használati (oklevél-) írás legmodernebb formáival.
Ezek ilyen módon szinte létrejöttük pillanatában megjelentek Magyarországon is, és itt az írómûhelyekben adták tovább õket egymásnak a scriptorok.
Az ars dictaminis tankönyvekbõl az irodalmi alkotás elméleti és gyakorlati szabályait ismerték meg.
Párizsból artium magister, Bolognából doctor decretorum címmel érkeztek haza a hallgatók, akiket általában a király vagy fõpap-rokonságuk támogatott anyagilag.
Az elsõ magyarországi tanuló, aki Párizsban nyerte jogi képzettségét, Lukács, késõbb egri püspök, majd esztergomi érsek volt a 12. század közepén.
A fõpap tudományokban való jártasságát III. Sándor pápa rendkívül nagyra értékelte.
Részben az õ sugalmazására juthatott III. Béla arra a felismerésre, hogy kancelláriája megszervezése érdekében tervszerûen küldjön ifjakat a párizsi iskolákba.
Ezen tanulni vágyók közé tartozott minden bizonnyal III. Béla híres névtelen jegyzõje is, aki Gesta-ja elõszavában maga emlékezett meg arról, hogy magasabb tanulmányokat folytatott, valószínûleg Párizs vagy Orleans iskolájában tanult, s magisterként tért haza.
Miklós, magyarországi klerikus volt az elsõ magyar származású oxfordi diák, akit név szerint ismerünk.
A 12-13. század fordulóján került Bolognába az a Magyarországi Pál, aki késõbb az 1210-es években az ottani egyetemen kánonjogot tanított, majd domonkosként jött vissza Magyarországra.
Az észak-itáliai városban a 13. században egyre több magyar szerzett jogi doktorátust, mígnem 1265-ben külön magyar nemzetet (natio) hoztak létre, melybe a magyarországi hallgatók egyesültek.
A király támogatta hû klerikusainak tanulmányait, akik hazatérve az ország jogainak védelmezõi, kancelláriai alkalmazottak és fõpapok lettek.
Könyvek és könyvtárak
Az írással és olvasással való foglalkozás könyveket igényelt.
Szent István király második törvénykönyvében rendelkezett arról, hogy a tíz falu által épített templomot a püspök lássa el a szükséges liturgikus könyvekkel.
Ezen szerkönyvek jelentõs hányada nyilván a térítõkkel külföldrõl került az országba.
Egy részüket azonban már bizonnyal itt írták: a zágrábi püspökség 1090 körül történt alapításakor Esztergomból és Gyõrbõl kerültek szerkönyvek az újonnan alapított egyházhoz.
A legrégibb Magyarországon írt kódex a garamszentbenedeki monostor 11. századi szakramentáriuma lehetett, melynek egy lapja maradt csak korunkra.
A könyvmásolás helye a monostorok és székesegyházak írómûhelye (scriptorium) volt.
Bencés monostor scriptoriumában készült a 12. század végén a Szent István törvényeinek szövegét hiányosan tartalmazó Admonti-kódex, az István-legendákat fenntartó Ernst-kódex és a liturgikus szövegeket és történeti feljegyzéseket egyaránt õrzõ Pray-kódex, valamint a 13. században a pannonhalmi monostor oklevélmásolati könyve, a Liber ruber.
A székesegyházak scriptoriumában másolták a 12. században a nyitrai evangéliumos és a gráci antifónás könyvet, s nem kizárt, hogy a királyi udvar írómûhelyében készült Anonymus munkájának egyetlen fennmaradt 13. század eleji másolata.
A legrégibb magyarországi hiteles könyvjegyzék 1090 körülrõl maradt ránk a pannonhalmi monostor birtokait és ingóságait összeíró oklevélben.
Az összeírás nyolcvan kódexet sorol fel cím szerint, mivel azonban ezek mindegyikében több is lehetett, mintegy 200 önálló mûvet sejthetünk mögöttük.
A könyvek elsõsorban a mindennapi istentisztelet végzését és a bencés életmódot szolgálták, de a címek között megtalálható néhány antik szerzõ, Donatus latin grammatikája, Szent Mártonnak, a monostor védõszentjének életrajza, valamint Nagy Szent Gergely pápa, Szent Ágoston és Sevillai Izidor mûvei.
A másik jelentõs könyvjegyzék 1277-bõl származik, amikor László mester, esztergomi nagyprépost a könyveirõl és egyéb ingó és ingatlan javairól végrendelkezett.
A testamentum összesen 18 könyvet sorolt fel, ami akkoriban igen nagy magánkönyvtárnak számított.
Az elsõ világi ember birtokában lévõ könyveket Adalbert fõúr végrendelete említette, melyet a tulajdonos a pannonhalmi bencés szerzetesekre hagyott.
A magyarországi könyvek sorsának jellemzõ esete, egyben a kincs-jellegük bizonyítéka is a Csatári Biblia esete.
A közönség: az alkotás helyszínei
Az Árpád-kori magyarországi latin nyelvû irodalom termékei létrejöttük helyének tekintetében két csoportra oszthatók.
Egy részük kolostori jellegû.
Ezen mûvek szerzõi a névtelenség homályában maradtak, céljuk elsõsorban az, hogy az istentiszteleten olvasmányként használják fel õket.
Szemléletük a román kor szellemiségében fogant: legfõbb elemük a végítéletre való készület, s ennek érdekében az attól való félelem felkeltése volt.
Közönségként a szerzetes-szerzõk számára általában a szerzetesközösségek illetve a világi papság jöhettek szóba, akik aztán közvetítették a megismert tartalmat magyar nyelvû prédikációikban a népnek.
Szerepük a magyar irodalmi gondolkodás kialakulásában éppen ezért felbecsülhetetlen: közönség és közvetítõk voltak egyszerre.
Ebbe a csoportba sorolhatjuk Szent István nagyobb, Szent Imre, Szent Gellért kisebb és a Mór püspök által írt legendát.
A másik csoportot a király környezetében, az udvarban létrejött mûvek teszik ki.
Szerzõik vagy néven nevezték magukat, vagy elõbeszédeikben olyan írói öntudatról tettek tanúbizonyságot, melybõl névtelenül is következtetni lehet személyiségükre.
Közönségük a királyi udvar többé-kevésbé mûvelt világi, és a 12. századtól fogva magasan iskolázott egyházi rétege volt.
Prózai stílusmûvészetük gyakran a költészet küszöbét is átlépte, rímes megfogalmazásaik néha versekké magasztosultak (pl. Anonymus utolsó sorai Tonuzoba történetérõl, a Szent László-legenda himnusza László erényeirõl).
Ebbe a csoportba tartozik az Intelmek, Szent István kisebb legendája, Hartvik püspök munkája, Alberik törvénykönyve, a László-legenda, s jóformán az egész Árpád-kori történetírás, mely mindvégig szerves kapcsolatban volt a királyi kancellária alkalmazottaival.
AZ IRODALOM TARTALMI JELLEMZÕI
Az alkotás szintjei
Az irodalom és írásbeliség határai a középkorban sokkal kevésbé voltak élesek, mint manapság.
Irodalmi alkotásnak tekintettek minden olyan szöveget, amely latin nyelven, ebbõl következõleg kötött formákhoz igazodva íródott és egy bizonyos, jól körülhatárolható közönséghez kívánt szólni.
A jogi vagy hivatali írásbeliség is hordoz olyan jegyeket, amelyek miatt nem zárhatjuk ki az irodalom körébõl.
Ide sorolhatók az oklevelek, törvények és zsinati határozatok, melyek szinte kivétel nélkül az uralkodói és fõpapi kancelláriákban, valamint a káptalani és monostori scriptoriumokban jöttek létre, ahol többnyire a történeti mûvek is születtek.
Az oklevelek arengái és narrációi befogadó és elbeszélõ jellegüknél fogva alkalmat adtak az igényes megformálásra.
Az írott mûvek sorában ezek a szövegek maradtak ránk a legnagyobb számban, az Árpád-korban is sokszorosan túltesznek az ún. elbeszélõ (narratív) jellegû szövegek összességén.
Tisztán tudományos jellegû, értekezõ irodalom Magyarországról csak kis számban maradt fenn az Árpád-korból, ez is fõleg teológiai-filozófiai (Szent Gellért Deliberatioja) és jogi (Paulus Hungarus mûvei), valamint államelméleti (István király Intelmei) köntösben jelentkezett.
Történeti és elbeszélõ irodalom az Árpád-kori Magyarországon nagyobbrészt história volt, vagyis a múlt történetét dolgozta fel (krónikák és geszták, legendák), kisebb részben emlékiratként vagy kortörténetként íródott (Rogerius mester Siralmas éneke, Riccardus jelentése Julianus barát útjáról).
A költészet túlnyomórészt egyházi illetve liturgikus költészetként jelent meg, hozzá képest jóval kisebb számban voltak jelen a világi líra képviselõi (pl. Planctus), ezek is többnyire fogadalmi feliratok (Gizella-kereszt, a koronázási palást feliratai) és sírversek (pl. IV. Béla sírverse) voltak.
A mûvek tartalmi besorolása
Az Árpád-korból kis számban maradtak ránk magyar nyelvû irodalmi mûvek (pl. Halotti beszéd és könyörgés), melyek többnyire szigorúan követték a latin eredeti szerkezetét, ha volt ilyen, de mindenképpen igazodtak a latin nyelv stílus- és mûfaj-követelményeihez.
Az irodalom nagyobb része azonban középlatin nyelven íródott, s így hagyományozódott ránk.
Élesebb határvonal húzható meg az egyházi és a világi irodalom között.
Az egyházi irodalom célja, közönsége és funkciója merõben eltért a világi irodalométól: fõleg az istentisztelet (=liturgia) szövegeinek színesítését, gazdagítását szolgálta, erkölcstanító célzattal született, egyházi és szerzetesi közönséghez szólt, feladata pedig a vallási eszmék és az egyházias felfogás széles körben való elterjesztése volt.
A világi irodalom ezzel szemben az emberi emlékezet fenntartása és a szórakoztatás céljával keletkezett, az udvar fõpapi és fõúri, mindenképpen világias életet élõ közönségéhez szólt, s feladata a politikai-uralmi eszmék hordozása és terjesztése volt.
Formailag ugyan nem ritkán a világi irodalom is egyházi köntösbe öltözködött, tartalmi-esztétikai elemzése azonban világosan árulkodik jellegérõl.
A világi irodalom körébe tartozó kérdés a lovagi/udvari irodalom létének problémája.
Bár számos jel mutat arra, hogy a nyugati lovagi/udvari kultúra nem egy jelensége a 13. század elejétõl Magyarországon is meggyökeresedett, mivel ezek elsõsorban külsõségekre szorítkoztak, a tartalmi jegyeket pedig többnyire nélkülözték, nem beszélhetünk lovagi/udvari irodalomról a szó szorosabb értelmében az Árpád-kori Magyarországon.
E negatívum hátterében a társadalmi hordozó közeg hiánya rejtõzhet.
Az irodalom korszakai
Az Árpád-korban a latin nyelvû irodalmi alkotás folyamatos volt, kivétel nélkül minden uralkodótól maradtak fenn oklevelek (vagy ezekre való utalások, pl. egy leszakadt ólompecsét Péter királytól), amelyeknek írói a kancelláriákban tanultak idõsebb pályatársaiktól, és az oklevél-átírások során mintapéldányokként felhasználták elõdeik okleveleit.
Szinte mindegyik Árpád-házi uralkodó udvarában dolgozott történetíró, aki másolta, átdolgozta vagy éppen összedolgozta és továbbírta a korábbi krónikák kódexeit.
Az ugyan nem meglepõ, hogy az elsõdlegesen liturgikus célokra alkotott legendákat 1301-ig ismerték és forgatták, az már talán inkább, hogy Szent István Intelmeinek hatása mindvégig folyamatosan kimutatható.
A folyamatosság mellett azonban jól felismerhetõk olyan korszakok, amelyek idején az irodalom intenzívebbé vált.
Szent István kora után az elsõ ilyen korszak László (1077-1095) és Kálmán király kora (1095-1116), amikor nemcsak oklevelek, de legendák, krónikák, törvényszövegek egyaránt születtek, megjelent az írói öntudat, és a jogi írásbeliség mind szélesebb körre terjedt ki.
A fellendülés minden bizonnyal szerves kapcsolatban volt a keresztény hit és intézményrendszer megszilárdulásával, aminek külsõ jele a szenttéavatásokban mutatkozott.
A második kimagasló csúcspont III. Béla uralkodásának ideje (1172-1196), amikor a jogi írásbeliség a kancellária megszervezésével intézményesült, Béla udvarában regényes gesztát írt Anonymus, s világias életszemléletet tükrözõ életrajzot a Szent László-legenda szerzõje.
A Béla-kori békés konszolidáció ösztönzõ hatása mellett bizonyos tervszerûség ismerhetõ fel a két mû eszmei tartalmában, illetve abban, hogy Béla klerikusokat küldött Párizsba.
Az uralkodó - talán ifjúkora bizánci tapasztalatai is segítették ebben - bizonnyal felismerte az írásbeliségben rejlõ uralmi propaganda-lehetõségét és szükségszerûségét.
Emellett kétségtelen az országon átvonult német császári kereszteshadak hatása is.
A harmadik kiemelkedõ idõszak V. István és IV. László kora, amikor is a társadalomelméleti alapozású krónikaírás, himnuszköltészet és levélírás vált intenzívvé.
Ez utóbbi fellendülés a társadalmi átalakulás feszítõ problémáiban gyökeredzett, ekkorra indult el ugyanis véglegesen a Szent István-i intézményrendszer bomlása, és adta át helyét modernebb politikai és társadalmi formáknak.
Az Árpád-kori irodalom hagyományozódása
A középkori szövegek a könyvnyomtatás feltalálásáig olyan kéziratos kódexekben hagyományozódtak, melyeknek az anyaga a 14. századig kizárólag a pergamen, azután többnyire a kínaiaktól arab közvetítéssel megismert, a pergamennél olcsóbb papír volt.
A lehetõ legritkább esetben maradtak fenn a szövegek szerzõi kéziratokban (autographon), de Magyarországról olyan szöveg sem ismeretes, melyet a szerzõ jóváhagyott volna.
Legtöbbnyire olyan másolatok állnak rendelkezésre, melyeknek az eredete már nem, vagy csak a másolás során elkövetett hibák továbböröklõdésébõl ellenõrizhetõ.
Korai idõkben keletkezett mûveknek a kéziratai gyakran igen késõiek, sõt vannak olyan munkák, melyeket csak az õsnyomtatványok tartottak fenn.
A kéziratokat kezdetben a monostorok írómûhelyeiben, a javaközépkorban uralkodói és fõpapi udvarok kancelláriáiban, végül a középkor végén üzemszerûen mûködõ manufaktúrákban másolták.
A sokszorosítás a késõ középkorban kapcsolatban volt az egyetemi oktatással is.
A kódexek nagysága a kis nyolcadrét (oktáv) formától a nagy fólióig különbözõ lehetett, az íveket ennek megfelelõen hajtogatták ívfüzetté.
A szöveget egy vagy két hasábban rendezték el az oldalakon, és a latin írás korszaknak megfelelõ típusával írták.
Különbséget lehet tenni kurzív írással írt, dísztelen, használati jellegû kódexek és a megrendelõ kívánsága, a kézirat célja vagy tartalma miatt költséges módon elõállított díszes kéziratok között, melyeket gazdagon díszítettek iniciálékkal és miniatúrákkal.
Vannak olyan kódexek, melyekbe csak egy mûvet másoltak, s vannak olyan gyûjteményesek, melyekben több azonos vagy eltérõ tárgyú mû követi egymást (elõfordul az is, hogy a késõbbi használó köttetett össze eltérõ munkákat tartalmazó kéziratokat egy kötetbe).
A másolás során a kéziratokat gyakran kiegészítették, megjegyzésekkel látták el, nem ritkán teljesen átdolgozták.
Hogy egy mûnek milyen a hagyományozása, azt a kéziratok kora, száma és minõsége dönti el.
Az ókori szerzõk közül Vergilius munkájának már a 4. századból, Ovidiusnak csak a 9. századból, végül Propertiusnak csak a 12. századból származik az elsõ fennmaradt kódexe.
A kéziratok számát mûfaji tényezõk is befolyásolták.
A használati célokat, a liturgikus és jogi, valamint oktatási igényeket kielégítõ mûveket igen nagy számú kézirat tartotta fenn szerte Európában: több mint 8000 Vulgata-kézirat van, 1000 körül van a népszerû Legenda Aurea, Donatus nyelvtana, 400 körül Szent Ágoston Isten városáról írott mûve, Isidorus püspök enciklopédiája, Boethius Vigasztalásai kéziratainak száma.
A történeti mûvek átlag 50, legfeljebb 200 kéziratban hagyományozódtak.
A legelsõ teljes nyomtatott könyv a Biblia volt 1455-ben, ezt követték Szent Ágoston (1467) és Vergilius (1469) egyes mûveinek elsõ kiadásai (editio princepsei).
A szöveghagyományról a mûvek kritikai kiadása tájékoztat.
A legkorábbi és a legtöbb magyarországi kézirat liturgikus tartalmú.
A szorosabb értelemben vett irodalmi szövegek közül Szent Gellért munkájának és Anonymus mûvének a kéziratát a szerzõkkel közel egykorúan másolták le (Anonymusét legfeljebb három évtizeddel a szerzõ halála után). Ezek egy-egy kéziratban hagyományozódtak csak.
Szent István kisebb és nagyobb legendájának legkorábbi kézirata a 12. század végén íródott (Ernst-kódex), de késõbbiek is vannak.
Ugyanígy a Kálmán-kori zsinati határozatok (a Pozsonyi Évkönyvvel együtt) 12. század végi kódexben õrzõdtek meg (Pray-kódex), de a 12-13. század fordulójáról származik az Imre- és a kisebb Gellért-legenda legrégibb kódexe is.
Nem volt ilyen szerencsés Hartvik püspök munkája, melynek a legkorábbi, ép szöveget tartalmazó másolatai 14-15. századiak. A nagyobb Gellért-legenda 14. századi kódexben, a László-legendák szövege csak 15. századi kódexekben és egy õsnyomtatványban (incunabulum) maradt fenn. Az Intelmek és László törvényei csak a 15. századi Thuróczy- és a 16. századi Ilosvay-kódexben olvashatók.
István törvényeinek ugyan a legrégibb kézirata a 12. századi Admonti-kódex, ám ez nem tartalmazza az összes törvénycikkelyt, vele szemben a Thuróczy- és az Ilosvay-kódex teljes, s számos ponton jobb szöveget ad.
Rogerius mester Siralmas énekét csak õsnyomtatvány, Thuróczy János krónikája tartotta fenn.
A legrosszabb sors Kézai Simon gesztájának jutott: feltehetõleg egyetlen teljes kézirata a 18. század végén elkallódott, csak 18-19. századi másolatai ismeretesek jelenleg.
Bonyolult az Árpád-kori magyar krónikák kérdése.
Számos kézirat - köztük a Képes Krónika díszkézirat - fenntartotta a korábbi krónikák szövegét, feltehetõleg szöveghûen, de a késõbbi szövegváltoztatások biztos meghatározása ma már szinte lehetetlen.
Mivel a szövegük I. Károly, illetve I. Lajos uralkodásáig folyamatos, annak a kérdésnek a megítélése is bizonytalan, melyik rész milyen korú szerzõnek tulajdonítható.
Reményre ad ugyanakkor okot, hogy kötéstáblából krónika-töredék (fragmentum) is került elõ az utóbbi évtizedben.
A legkorábbi Magyarországon nyomtatott mû a Budai Krónika, melyet Budán Karai László költségein Hess András 1473-ban nyomtatott ki, ezt - immár ugyan külföldön, Brünnben és Augsburgban - követte a magyar krónikák szövegét szintén fenntartó Thuróczy-krónika 1488-ban két kiadásban.
Egy 15. század végén Strassbourgban (1486), Velencében (1498, 1512) és Krakkóban (1511, 1519) több ízben is kinyomtatott õsnyomtatványban jelent meg a Hartvik-féle István-legenda, az Imre-legenda, a László-legenda és a vágvölgyi remeték Mór-féle legendája elsõ kiadása (Temesvári Pelbárt legenda-kivonataitól és a nyomtatott breviáriumoktól jelen esetben eltekinthetünk).
Velük szemben Anonymus elsõ kiadása felfedezésének évében, 1746-ban látott napvilágot, Gellérté csak 1790-ben.
Meg kell emlékezni arról a tényrõl is, hogy jelentõs számú irodalmi alkotás elpusztulhatott, amirõl egyáltalán nem tudunk.
Néhány elveszett mûre ugyanakkor maradtak fenn utalások.
Tudjuk például, hogy Gellért püspöknek voltak más mûvei is: értekezett a Szentháromságról és kommentálta Pál és János apostolok leveleit (a prédikációiból, melyekre a legendákból korábban is következtetni lehetett, néhány töredéket újabban sikerült fellelni).
Ugyanez a helyzet Bernát spalatói érsekkel, Imre király nevelõjével is, akinek az eretnekek ellen írt munkája és szentbeszédei szintén elvesztek.
Anonymus is megemlékezett egy munkájáról, melyet tanulóéveiben írt a trójai történetrõl és a görög háborúkról - az idõk folyamán ez is elkallódott.
De önálló formában elveszett szinte a teljes Árpád-kori történetírás.
Oklevelekrõl és levelekrõl, melyek ma már nincsenek meg, számos késõbbi említés szól.
És akkor még nem is szóltunk a majdnem teljesen elveszett magyar nyelvû irodalomról...
A SZERZÕK
Nevesek és névtelenek
A mûvek egy része szerzõnév alatt, más része anélkül maradt korunkra.
Az elsõ Magyarországon született legenda, Szent Zoerard/András és Benedek legendája minden szavával a monostori aszkétikus szellemiséget sugallja, a legendaíró, Mór pécsi püspök - várakozásunk ellenére - mégis néven nevezte magát: "Én, Mór, aki most Isten irgalmából püspök vagyok, akkor pedig iskolás gyermek voltam, a jó férfit (ti. Zoerard/Andrást) láttam ugyan, de hogy milyen volt szerzetesi élete, azt nem látás, hanem hallás útján ismertem meg."
Vélhetnénk, hogy a legenda komor alaphangulatát a szerzõ egykori szerzetes, a kihallható öntudatot a jelenlegi fõpap mivolta határozta meg, ami ugyan nem kizárható, inkább azonban a mind nagyobb fokú hitelességre törekvés az, ami az írót az anonimitás feladására késztette.
A másik legendaírónk, aki maga árulja el a nevét, Hartvik püspök: "Urának, Kálmánnak, a kimagasló királynak Hartvik püspök, aki Isten irgalmából tett szert lelki hivatalra, az élet végsõ határán túl a boldog örökkévalóságot kívánja."
A püspök-szerzõ irodalmi igényessége és képzettsége, valamint írói öntudata nyilvánul meg abban, hogy mûve elé ajánlólevelet írt.
Az ajánlólevél, a levél és az oklevél szerkesztésének alapszabálya az ars dictaminis szerint, hogy a címzett megnevezése után a levélíró is megnevezze magát (intitulatio).
A misszilis levelek küldõit (ezeknél és az okleveleknél természetesen különválasztandó a kibocsájtó és a tényleges író) ugyanilyen módon ismerjük.
Kivételes esetet képez az Imre-legenda, mivel egy szerencsés véletlen folytán szerzõjét azonosítani lehet azzal a Fulco vendéggel, akinek életrajzi adatai egybeesnek a legendából nyerhetõ, szerzõre utaló adatokkal.
A törvények szerkesztõi többnyire szintén a névtelenségbe burkolóztak, közülük csak Hartvik püspök kortársa, Kálmán király törvényeinek megszövegezõje, Alberik árulta el kilétét: "Seraphinnak, az isteni erények tüzével égõ érseknek, Albericus, ámbár csak egyike a legkisebbeknek, mégis az égi szemlélõdés palotájában az istenségnek elhivatott szolgája."
Rá ugyanaz érvényes, mint Hartvikra.
Értekezések esetében elvileg a szöveghagyomány tartotta fenn a mû címében a szerzõ nevét, miként Gellért püspök esetében: "Gellértnek, a marosvári egyház püspökének értekezése "A három ifjú éneké"-rõl a tudós Isingrimusnak".
Hogy az Intelmek latin megszövegezõjének nevét nem ismerjük, annak az az oka, hogy a hagyomány már a 11. század végén Szent István királyt tartotta a tényleges szerzõnek.
A beszédek (sermók) szerzõit csak akkor ismerjük név szerint, ha az õrzõ kódex egyéb tartalma utal rá, mint Benedek váradi püspök beszédeinél is, ugyanakkor szabályos a névtelenség a Pécsi beszédek címen ismert gyûjtemény esetében.
Végezetül maradtak a történeti munkák.
A Pozsonyi évkönyv feljegyzéseinek szerzõjét nem ismerjük, legfeljebb azt lehet sejteni, hogy elsõ, 1060-ig terjedõ részének írója valószínûleg pannonhalmi bencés volt.
A krónikaírók személyére is csak következtetni lehet a 12. század vége elõtt.
Az õsgesztát I. András és Salamon korára keltezõ tudósok körében a Tihanyi alapítólevél és a krónika szövege közti stiláris hasonlóság és a krónika Miklós püspökrõl szóló híre miatt felmerült, hogy ezt a munkát Miklós veszprémi püspök, a Tihanyi alapítólevél írója írta.
A krónika Szent László életérõl szóló fejezeteibõl következtetve felmerülhet az 1099-ben meghalt Rád nembeli Koppány püspök neve a Gesta regis Ladislai szerzõjeként.
Ákos mester pályájának adatai alátámasztják azt a lehetõséget, hogy õ írta az V. István korában keletkezett gesztát.
Kézai Simon ajánlólevélben nevezte meg magát: "A gyõzhetetlen és hatalmas harmadik László úrnak, Magyarország legdicsõbb királyának, Kézai Simon mester, az õ hû papja, azt kívánja, hogy ahhoz áhítozzék, akinek szépségét a nap és a hold csodálja."
Rogerius mester nevét a tatárjárásról szóló kortörténeti értekezés szöveghagyománya a címben tartotta fenn, csakúgy, mint Riccardus fráterét jelentése.
Julianus barát levél formában írta meg jelentését, így természetesen az intitulatioban megnevezte önmagát.
Egyetlen esetben a szerzõ megnevezi önmagát - mégsem ismerjük a nevét: a regényes geszta szerzõje, Béla király jegyzõje, Anonymus, aki a teljes nevét köteles írói szerénységbõl elhallgatja, ezzel tesz eleget a captatio benevolentiae követelményének.
Csak annyit árul el belõle, hogy P. betûvel kezdõdött, ezzel ad okot rengeteg találgatásra.
Személyét a kutatók III. Béla halála utáni idõszak fõpapjai közötti Péterekben keresték, elõször Péter esztergomi prépostban, újabban Péter gyõri püspökben.
A szerzõ mûvének ajánlólevelében annyit árul el magáról, hogy "magister", s egykoron a jó emlékezetû Béla király jegyzõje volt, az iskolában pedig együtt tanult N. kezdõbetûs barátjával, akinek a kérésére a mû megírásába kezdett.
Abban megállapodni látszik a tudomány, hogy az említett Béla király III. Béla kellett legyen (1172-1196).
III. Bélának a fennmaradt adatok szerint pedig csak egy P. kezdõbetûs jegyzõje volt: Pál prépost, aki késõbb erdélyi püspök, majd kalocsai érsek lett.
Külföldiek Magyarországon - magyarok külföldön
A középkori irodalom különlegessége a nyelvében és az alkotás szabályaiban megnyilvánuló nemzetköziség, melyrõl a nemzeti nyelvû irodalmaknak le kellett mondaniuk, ami persze a magyar irodalom intenzitását növelte, de kifelé irányuló jellegét végletesen lecsökkentette.
Az egyházi intézményrendszer mindenhol azonos volta és a mûveltek körében dívó latin köznyelv folytán sokkal szélesebb lehetõségek tárulkoztak fel a középkorban az iskolázott klerikus elõtt, mint a 16. századi peregrinus számára.
Ebbõl következett, hogy a szerzõk munkásságában az idegen környezet is jelentõséggel bírt.
Biztosan külföldrõl jöttek Magyarországra az elsõ latin nyelvû munkák alkotói, az Intelmek és István törvényeinek szerzõje, Gellért püspök, valamint az oklevélírók.
De megfordultak itt olyan alkotók is, akik hamarosan visszatértek hazájukba: Arnold regensburgi szerzetes Esztergomban mutatta be Szent Emmerám-antifónáit és reszponzóriumait, Querfurti Brúnó pedig azért kereste fel Szent Adalbert egyik tanítványát, Radlát Magyarországon, hogy az ellenõrizze az Adalbert-életrajz adatait.
A folyamat az elsõ magyarországi alkotók (Mór és Miklós püspökök) fellépésével arányaiban ugyan megváltozott, de nem csapott át a másik végletbe: István király Intelmeinek értelmében Magyarország továbbra is azilumot jelentett és egyházi pályát kínált a külföldrõl érkezetteknek, még akkor is, ha a Kálmán-kori zsinati határozatok szabályozni igyekeztek az idegen klerikusok befogadását.
Hartvik püspök valószínûleg a német uralkodó fõpapkinevezési joga körül kialakult vita miatt került Magyarországra: elõtte hersfeldi bencésbõl lett püspök, majd a magdeburgi érsekség kormányzója, mígnem el kellett hagynia székhelyét, s 1088 után Kálmán udvarában nyert befogadást.
Alberik talán francia nyelvterületrõl származott, számára az esztergomi érseki udvar kínált érvényesülési lehetõséget.
Átutazóban járt csak Magyarországon Cerbanus, itt tartózkodásának azonban rendkívül becses emlékei görögbõl készült fordításai.
A 12. századtól az új szerzetesrendek megtelepedésével még intenzívebbé váltak a nyugati kapcsolatok: a ciszterci monostorok állandó és szoros kapcsolatot tartottak fenn anyaapátságaikkal, a szerzetesek hosszabb-rövidebb idõre megjelentek a távoli monostorokban, hogy aztán bizonyos idõ elteltével visszatérjenek eredeti lakóhelyükre.
Ilyen kapcsolat révén került Magyarországra limoges-i János, aki 1208-1218 között állt apátként a zirci ciszterci monostor élén, majd hazatért Franciaországba.
Több mûve közül egyet szoktak csak kapcsolatba hozni magyarországi tartózkodásával.
Ez a mû a Libellus de dictamine, mely a levélírás mûvészetét, az ars dictaminist helyezte a skolasztikus logika rendszerébe.
Limoges-i János olyan dictamen-tanító könyvet alkotott, mely késõbbi idõkben is tekintélynek örvendett: egy egykoron Francesco Petrarca által birtokolt kódexben is megtalálható a szövege.
Ha a szerzõ mûvét vagy annak egy részét valóban Magyarországon fogalmazta, akkor ez az egyetlen ars dictaminis, melynek létrejötte az Árpád-kori Magyarországon valószínûsíthetõ.
Nem szabad megfeledkezni arról sem, hogy Imre király udvarában szerteföldön híres provanszál trubadúrok is verseltek: Peire Vidal (1175-1210) többek között megemlékezett III. Béla király hatalmas lábáról.
Nem kevésbé jelentõs azoknak a szerzõknek a szerepe, akik Magyarországról származtak el, s külföldön írták mûveiket.
Közülük talán a legjelentõsebb Paulus Hungarus, aki késõbb vissza is tért hazájába, hogy Szent Domonkos rendjének tagjaként a kunok megtérítését mozdítsa elõ.
Õ az 1210-es években tûnt fel a bolognai egyetemen, ahol kánonjogot tanított, majd 1219 körültõl a domonkos rend tagja lett.
1221-ben a Szent Miklós egyház perjele és a bolognai egyetem rektora lett, késõbb a rendi egyetemes káptalan rendelésébõl visszatért Magyarországra, s 1242-ben a kunok térítése közben, a tatár támadás idején érte a vértanúhalál.
Mindkét mûve összefüggésben van a bolognai tanárkodással.
Notabiliaiban magyarázatokat fûzött a kánonjog egyes részeihez, Summa de paenitencia címû mûve pedig a bûnbánati fegyelemre vonatkozó tudnivalók összegzése, afféle gyóntatási kézikönyv.
Utóbbiban ugyan nem mutathatók ki magyarországi vonatkozások, a jogi magyarázatok számos ilyet tartalmaznak.
Bizonyos azonban, hogy mindkét mûvét bolognai tartózkodása idején írta.
Mind Ákos mester, mind Kézai Simon mester megfordultak Itáliában, de nem csak tanulmányok végett, hanem a király diplomatáiként is, a dinasztikus kapcsolatok megteremtésének ügyében.
Amikor István király lányát võlegényéhez, Anjou Károly fiához kísérték Szicíliába, talán velük együtt ment Magyarországi András is, aki aztán nem tért haza a követséggel, hanem Anjou Károly krónikása lett.
Személye annál érdekfeszítõbb, mivel a magisteri fokozatot a magyar király támogatásával szerezte meg, majd a király kápolnájának is tagja volt ("Andreas Ungarus mester, boldog emlékezetû Béla és István királyok egykori káplánja és barátja").
Ha ugyan krónikájának tárgya nem is magyarországi, szerzõjének nyelvezete és mûveltsége azonos a kortárs magyarországi krónikaírókéval.
75 fejezetbõl álló mûvében Anjou Károly 1266. évi nápolyi hadjáratát örökítette meg, azt az eseményt, melynek folytán a pápaság és a császárság küzdelmében a magyar történelemben késõbb még oly nagy szerepet játszó Anjou-dinasztia megszerezte magának a nápolyi trónt.
Az elmondottak arra mutatnak, hogy az irodalmi forgalom, a mûvek kicserélése és a szerzõk elszármazása révén 1000-tõl kezdve folyamatos volt a Nyugat és Magyarország között.
Az irodalom alapjául szolgáló intézményrendszer egyetemessége láthatólag Magyarországgal kapcsolatban is jól mûködött.
A MÛVEK
A jogi írásbeliség
Az okleveleket az irodalmi mûvekkel összeköti, hogy ugyanazon szabályok és elvek érvényesültek a szerkesztésben és a stiláris megformálásban.
Ennek oka egyrészt az, hogy az irodalmi igényû fogalmazás kézikönyve és tananyaga az ars dictaminis volt - mind a terjedelmesebb mû írója, mind az oklevélfogalmazó számára, másrészt az irodalmi mûvek alkotói gyakran azonosak voltak az oklevelek szerkesztõivel.
A rokonságnak beszédes bizonyítéka az oklevél, a misszilis vagy fiktív levél és az ajánlólevél szerkezeti és stílusbeli azonossága a középkorban.
Az oklevelek formulái között kettõ volt különösen is alkalmas irodalmi igényû megfogalmazásra.
Az egyik az arenga, melyet a legtöbb esetben a nemzetközi arenga-kincsbõl merítettek, de kialakultak sajátos, csak Magyarországra jellemzõ típusai is.
A másik oklevélformula, melynek megfogalmazása az irodalmi igényesség szintjére emelkedhetett, az oklevelek narrációja, az a rész mely részletesen indokolja az oklevéladó rendelkezésének okait és körülményeit.
Amíg Nyugaton a narráció a rövid és dísztelen tényközlés szintjén maradt, Magyarországon a 12. század második felétõl kezdve a királyi kancelláriában egyre részletezõbb elõadásra törekedett, amellett, hogy királyi adomány esetén felsorolta az adományos érdemeit, az uralkodó, a királyi család és az ország sorsát érintõ események leírását szõtte elõadásába.
Ahogy növekedett az oklevélnarrációk terjedelme, úgy erõsödött a minél kerekebb fogalmazásra való törekvés, végül irodalmi formát nyert élet- és pályaképek kerekedtek ki az elbeszélésbõl.
Az ábrázolásba gyakorta jelentek meg epikus vonások, stiláris jegyek, gondos (párhuzamos vagy ellentétes) szerkesztés.
A királyi kancellária ily módon nemcsak a jogi írásbeliség mûhelye volt, hanem az emlékezet fenntartásáé is, akár az egyéni, akár a közösségi emlékezeté.
A mûfajok
A fennmaradt mûvek a középkori irodalom legkülönfélébb mûfajait képviselik, a mûfaji sokszínûség az irodalmi élet fokmérõje.
Figyelembe véve a mûfajok nyugati jelenlétét és a magyarországi mûvelõdési viszonyokat kevéssé tartható valószínûnek, hogy a késõbbi korok folyamán teljes mûfajok elvesztek volna.
Ami megõrzõdött, az arányaiban biztosan az egykori valóság hû képét mutatja.
Árpád-kori irodalmunk legjobban reprezentált mûfaja a hagiográfia (szentéletrajz), melynek létrejöttét számos ok segítette elõ.
Amint a kéziratok száma és az editio princepsek is mutatják, a legendák örvendhettek mindenkor a legnagyobb népszerûségnek, egyben a legszélesebb közönség érdeklõdésére tarthattak számot.
Jellemzõ, hogy közönségük jelentõs része - a világi papság középsõ és alsó rétege - közvetítõ is volt egyben, a nép nyelvén a legszélesebb rétegeknek adta át a legendák irodalmi anyagát.
A liturgia is igényelte az életrajzokat: a szerzetesi és világi papi zsolozsmában a himnuszok és zsoltárok mellett a szent ünnepén megfelelõ olvasmányra is szükség volt, melyet rendszerint az illetõ szent életrajzából vettek, esetleg az életrajzot eleve olyan szerkezettel alakították ki, hogy a hat imaóra mindegyikére jusson belõle egy részlet.
De igényelte a legenda eszköztárát az eszmék terjesztésének középkori gyakorlata is: 1083-ban több különbözõ helyszínen, szinte egész évre kiterjedõ ünnepségsorozat keretében oltárra emelték Magyarország elsõ szentjeit: július 16-17-én Zoborban Zoerard/András és Benedek remetéket, július 26-án Csanádon Gellért vértanú püspököt, augusztus 20-án Székesfehérvárott a hitvalló István királyt, végül november 5-én Imre herceget.
A legkorábbi legenda a vágvölgyi remetékrõl készült el, csaknem két évtizeddel a kanonizáció elõtt.
A legenda szerzõjét bizonnyal a helyi és személyes jellegû tisztelet, valamint a szerzetesi reform itáliai aszketikus irányzatának elõmozdítása, eszmei megalapozása ösztönözte.
Szent Gellért vértanúságának helyszínén, majd szemben a pesti plébánia épületében az ereklyék körül korán kialakult a tisztelet, de a róla fennmaradt két legenda közös õse legkorábban a 11-12. század fordulóján, inkább csak 1145 körül született meg.
Ebbõl liturgikus célokat szolgáló kivonatot, prédikációt készítettek a század végére, a bõvebb szöveget pedig a 14. század végén számos ponton átszerkesztették.
A Gellért-õslegenda szellemiségét erõsen befolyásolta, hogy írója a világias udvari környezetben olyan forrásokat is felhasznált, melyekhez a kolostori magányban aligha juthatott volna hozzá: feltehetõ hogy használta az I. András-kori krónika szövegét, továbbá Csanád vezér történetének ábrázolásában hõsénekekre és csanádi helyi hagyományokra támaszkodott.
Emeli a szöveg értékét, hogy elsõként jelenik meg benne az a franciaországi Chartres-ban kialakult szellemiség, mely a 12. századi reneszánsz gondolkodásmódját és a gótikus mûvészetet egyaránt megalapozta.
Szent István király korai tiszteletének nincs nyoma a forrásokban, éppenséggel a kultusz kialakulásának elsõ jele a nagyobb István-legenda megszületése, mely még nem említi a szentté avatást, ugyanakkor biztosan László trónralépte után, tehát 1077-1083 között keletkezett.
Írója bencés szerzetesi közösségnek írt, nagy jelentõségû tételt dolgozott ki a magyar külkapcsolatok történetében: VII. Gergely pápának Szent Péter nevében Magyarországra emelt hûbéri igényeit azzal utasította vissza, hogy István király országát Szûz Mária oltalmába ajánlotta, így az ország az õ öröksége lett (a patrimonium Petrivel a hereditas Marie tételét állította szembe).
A kisebb legenda szerzõje már ismerte elõdjének alkotását.
Az õ mûvében egészen más szemlélet vált uralkodóvá: Istvánban már nem a nagyobb legenda mindig a végítéletre tekintõ uralkodóját, hanem egy sok tekintetben reális, erõskezû, igazságos királyt ábrázolt.
Ez az elsõ irodalmi mû Magyarországon, melynek a korabeli elméletnek mindenben megfelelõ és a szerzõ irodalmi öntudatáról árulkodó ajánlása van, valamint szövegében tûnnek fel az antikvitás iránti érdeklõdés elsõ nyomai.
Míg az elsõ két István-legendát elsõsorban liturgikus és épületes szempontok motiválták, a harmadik legenda létrejöttét politikai szempont határozta meg, szerzõje, Hartvik püspök bizonnyal nem csak udvariasságból emlegette prológusában a királyi parancsot.
Az idegenbõl hazánkba származott szerzõ nem rendelkezett más forrásokkal, mint a két korábbi legendával: nem is tehetett egyebet, egyesítette a két szöveget.
Önállót csak abban a fejezetben alkotott, ahol leírja, miképpen kapott koronát a pápától István.
A legenda megszerkesztése idején már hosszú ideje viaskodott a császár és a pápa a fõpapkinevezés körül kialakult vitában, az invesztitúraharcban.
Hartviknak azt kellett bizonyítania, hogy saját korának magyar uralkodói Istvánnak adott pápai kiváltság folytán joggal rendelkeznek mindazon egyházat érintõ uralkodói jogosítványokkal, melyeket VII. Gergely óta a pápák elvitattak a keresztény uralkodóktól.
Szent Imre tiszteletének nyomai olyannyira halványak a szenttéavatás elõtti idõkben, hogy a rávonatkozó magyarországi források alig tartottak fenn valami értékelhetõ adatot.
Legendája 1109-1116 között szintén bencés környezetben szerzetesi olvasmánynak íródott.
Imrében a szûzi tisztaság megtestesülését ünnepelte a szerzõ, de a szövegbõl kiolvasható a gregoriánus pápaság céljainak helytelenítése is (VII. Gergely pápát egyszerûen csak Hildebrandként emlegeti!).
Alig száz esztendõvel az elsõ szentté avatások után, 1192-ben Váradon III. Béla kérésére a pápa legátusa a szentek sorába iktatta László királyt, ezzel az Árpád-dinasztia szentjeinek száma háromra emelkedett.
Ugyan László tisztelete talán már a 12. század elsõ felében elkezdõdött, oltárra emelésében azonban bizonnyal politikai szempontok is közrejátszottak.
A kanonizáció idején született, korunkra nem maradt õslegendát már a 13. század elején lerövidítették liturgikus célra, s ekkoriban a bõvebb szövegen is változtatásokat hajtottak végre.
A szerzõ szándéka az ideális uralkodó legfõbb jellemvonásainak, erényeinek kidomborítása volt (sok tekintetben közel került a keresztény lovag hazai megfogalmazásához), ábrázolásában pedig elsõként használta fel a nemzetközi miraculum-kincset.
Nem számítva a külföldre került Szent Erzsébet legendáját, Árpád-házi Szent Margit legendája (legenda vetus) volt az utolsó, mely az Árpád-kori Magyarországon született.
Margit kanonizálását többszöri kísérlet ellenére sem sikerült elérni, legendájának a szentté avatási vizsgálat jegyzõkönyveit alapul vevõ írója, Marcellus, Margit egykori gyóntatója mûve nyelvi és szerkezeti egyszerûségével is azt az eszményt igyekezett sugalmazni, melynek hõse egész életét szentelte, s amely abban a korban Európa szerte rendkívül korszerûnek számított: a keresztény misztikát.
Ugyanez mondható el Veszprémi Boldog Ilonának a nagyjából a Margit-legendával egyidejûleg véglegesült legendájáról is, melyet kései felbukkanása ellenére a benne olvasható számos egykorú adat hitelesít.
Jóval kevesebb, voltaképpen csak egy darabja maradt fenn a szorosabb értelemben vett teológiai értekezés mûfajának, ez is a korszak legelejére tehetõ (nem soroljuk ezen mûfajba az okleveles formában íródott szerzetesi regulákat, a pálosok szabályzatait, sem pedig Magyarországi Pál jogi munkásságát).
Szent Gellért ezirányú mûködésének ugyan csak egy emléke maradt fenn, a "Deliberatio", de tudjuk, hogy több hasonló jellegû munkát is írt.
A mû népszerûségének biztosan sokat ártott szerzõjének körülményes stílusa és nehezen követhetõ gondolatmenete, különleges értelemben használt kifejezései, a sok italianizmus és kihagyásos mondatszerkezetei.
A mûfaj magyarországi alacsony képviseltségére magyarázatul szolgálhat, hogy Gellért munkája a 9-11. század között szinte az egyetlen teológiai mû a keresztény Nyugaton, mely a mûfajt képviselte.
Bár a költészet Magyarországon szintén elsõsorban liturgikus célokat szolgált, elsõ emlékei mégsem liturgikus formában õrzõdtek meg.
Meggyõzõnek látszik a koronázó palást és a Gizella-kereszt fogadalmi feliratainak magyarországi eredete, s biztosan hazai szerzõ fogalmazta az elsõ leoninus hexametert, az 1090 körüli pannonhalmi vagyonleltár szóban kifejtett invokatív formuláját (Divinum firmet nomen, quod scripsimus amen), melynek folytatása Enoch domonkos szerzetes és Cognoscens esztergomi kanonok 1233. évi oklevelében következett be (Cum patre nos Natus iuvet hic et Spiritus almus!).
István király szenttéavatása után íródott rímes prózában a király ünnepére három antifóna és három reszponzórium, amihez a 12. század végéig csak egy Gellértrõl szóló antifóna és a Pray-kódex Mira mater extitisti kezdetû Mária szekvenciája járult.
A 13. század elejétõl azonban fellendült a liturgikus költészet, az Árpád-ház szentjeirõl egyaránt maradtak fenn szekvenciák és himnuszok.
A folyamat az 1280-as években teljesedett ki, amikor talán Lodomér érsek ösztönzésére, IV. (Kun) László király pogány múlt iránti érdeklõdésének, Attila-kultuszának ellensúlyozására egy esztergomi ágostonos szerzetes megírta Szent István király verses zsolozsmáját, mely a zsolozsma énekelt részeiben összefoglalta a szent élettörténetét s annak mondanivalóját.
Ugyancsak a liturgikus költészet körébe tartoznak az elsõ hazai drámai emlékek.
Ezek ugyan csak kevéssé eltérõ változatai európai társaiknak, megjelenésük mégis nagy jelentõségû: Hartvik gyõri püspök fõpapi szerkönyvében maradt fenn a vízkereszti Csillagjáték, ugyanitt, a Codex Albensisben és a Pray-kódexben a Quem quaeritis kezdetû húsvéti játék szövege.
A világi tárgyú költészet elsõ emlékét talán egy nagymûveltségû, névtelen szerzetes írta, aki mûvében elsiratta a tatároktól elpusztított Magyarországot.
A 62 ötsoros, rímes strófából álló vers stílusával és gondos szerkesztésével igen magas színvonalat képvisel kora irodalmában.
Nem úgy annak a szlovéniai rímes krónikának külföldrõl jött ciszterci szerzõje, aki Szent Istvántól 1245-ig 27, nyolcsoros vágáns strófában rímbe szedte a magyar történelmet.
Versei alatta maradnak nemcsak a Planctus teljesítményének, de a korabeli átlagos színvonalnak is.
Ugyancsak 1240 táján írta a pannonhalmi scriptorium egyik verselõs kedvû, másoló szerzetese a Liber ruber margójára Walfer ispán monostoralapítását megörökítõ distichonját, amely hihetõleg az öncélú költõi alkotás elsõ magyarországi képviselõje ("Nagy nembõl született Walfer kit nagynak is hívnak, templomot épített a Szent Szûz tiszteletére").
A levélírás mint mûfaj azért érdemel említést, mert Árpád-kori mûprózánk ebben érte el a legmagasabb színvonalat.
László király Oderisius montecassinói apáthoz intézett levelét talán maga Hartvik püspök fogalmazta, gondolatokat vett át benne Szent Ambrus Nagy Theodosius fölött mondott temetési beszédébõl.
II. Géza húgának, Zsófia hercegnõnek több Admontból írott levele is fennmaradt, fogalmazójukat azonban nem ismerjük, bár kétségkívül jó stiliszta, színvonalas levélíró volt.
Általában a diplomáciai levelezés magas fokot ért el (pl. IV. Béla híres 1250. évi "tatár"-levele), stílusával, tökéletes szerkezetével, rímes prózájával, összességében: irodalmi igényességével kiemelkedik azonban Lodomér esztergomi érsek IV. Miklós pápához intézett levele, melyben az érsek beszámolt a pápának IV. László uralmának nem kívánatos vonatkozásairól.
A történetírás
Nemcsak korunkra jutott szövegemlékeinek száma miatt indokolt a történetírást külön szemügyre venni, hanem azért is, mert folyamatosságával és népszerûségével, valamint eszmei közvetítõszerepével a hagiográfiával versenyezhet.
Emlékeit a história-írás (a régmúltra vonatkozó ismeretek összefoglalása), a kortörténet emlékirat jellegû és a regényes geszta szórakoztató csoportjaiba sorolhatjuk.
Nyugati mintákra a történetírás már a keresztény államiság elsõ évtizedeiben megindult.
Évkönyv jellegû feljegyzéseket vezettek a nyugati monostorok mintájára Pannonhalmán egészen az 1060-as évekig, amit aztán másutt folytattak.
Az évkönyv száraz, egy mondatos bejegyzéseihez képest azonban az igazi történetírás megszületését az õsgesztának, a magyar krónikák 11. századi közös õsének megszületése jelentette.
A magyar krónikaírás sajátja, hogy bár az Árpád-koron végig folyamatosan mûvelték - egyik szerzõ olvasta a másik munkáját, át- vagy összeszerkesztette azt más szövegekkel, kiegészítette, elhagyott belõle, vitatkozott vele -, legkorábbi szövegemléke csak az Anjouk korából maradt fenn. Az ily módon megismerhetõ szövegben már a korábbi századok szerzõinek munkássága összegzõdött.
Ebbõl következik, hogy az egyes krónikások mûködésének korát, az általuk létrehozott szövegek mennyiségét csak alapos vizsgálatokkal lehet meghatározni.
Alapvetõen két nézet áll szemben a szövegekre vonatkozóan: az egyik (valószínûbbnek tûnõ) vélemény szerint a korai idõkben keletkezett szövegek - ugyan kisebb változtatásokkal - lényegében ma is eredeti formájukban olvashatók, a másik szerint azonban egy 13. század elején élt szerzõ terminológiailag-stilisztikailag egységesítette a keze ügyébe került, az egész korábbi történetírást magába foglaló szöveget.
A másik kérdés, amely krónika-ügyben megosztja a magyar tudóstársadalmat, az, hogy a szövegek legkorábbi õse mikor is keletkezett.
A megalapozottabbnak tûnõ vélemény képviselõi úgy tartják, hogy bizonyos stilisztikai és történeti megfigyelések alapján az elsõ történetírónak a 11. század közepén-második harmadában kellett mûködnie, tehát vagy I. András (ez esetben a szerzõ személye azonos lehetne Miklós veszprémi püspökkel), vagy Salamon király idején.
Jó okkal feltételezhetõ, hogy László király udvarában született egy átdolgozás, s ezzel a Béla-ág története került a figyelem középpontjába.
Abban azonban kivétel nélkül egyetértenek kutatóink, hogy Kálmán király krónikása királya szempontrendszerének megfelelõen átdolgozta a gesztát.
Ez a krónikás epikus ihletésû ábrázolása középpontjába I. Béla fiainak és I. András fiának, Salamonnak az egymással vívott küzdelmét állította.
Bizonyos jelek alapján nem kizárt, hogy ez a szerzõ azonos lehetett Rád nembeli Koppány püspökkel.
A feltehetõleg Gesta Ladislai regis (= Szent László király története) címet viselõ mû a korunkra maradt szöveg legterjedelmesebb része, ugyanakkor minden valószínûség szerint a legtöbb átalakító hatás a késõbbiekben ezt érte, mivel a hercegek és Salamon viszályában való állásfoglalással a szerzõk saját koruk politikai problémáira adhattak választ.
A II. István-kori szerzõ folytatása után az Álmos-ág történetírója a korábbi szemlélettel vitatkozva átdolgozta a gesztát, vélhetõleg õ volt az, aki II. Géza vagy III. István idején Kálmán és II. István személyét és uralkodását sötét színekkel ecsetelte.
Részletesen az eseményeket a 12. század történetírói csak 1152-ig ábrázolták, ezt követõen német kivonatból kisebb részt ismerünk, mely III. István uralkodásáról szól.
A szerzõk ezentúl csak rövid bejegyzésekkel egészítették ki elõdeik munkáját, s bizonyos pontokon esetleg át is fogalmazták.
Megvan ugyan a valószínûsége annak, hogy III. Béla és II. András idején is foglalkoztak történetírással, a munka tartalmi vonatkozásait illetõen jóformán nincsenek ismereteink.
A folytatás a 13. század végén következett, amikor is jelentõsen bõvült a szöveganyag és kialakult az a szerkezet, melyet szinte az összes kézirat valamilyen módon tükröz.
V. István korában Ákos nembeli Ákos mester családi hagyományokból és külföldi forrásokból kiegészítette a krónika családtörténeti és kalandozáskori fejezeteit, utóbbiak kapcsán történeti mondákat jegyzett fel és részletesen foglalkozott a fehérvári és a budai káptalan kiváltságaival és kincseivel.
Munkája az V. István idején megerõsödött, IV. Béla idején a hatalomból kiszorult fõurak szemléletét tükrözte.
Ezzel már jelentõsen bõvült a szöveg, de a szerkezeti változás Kézai Simon munkálkodásával köszöntött be.
Õ ugyanis azzal a céllal, hogy az uralom eredetérõl vallott nézeteit kifejezhesse, korábbi (talán Anonymustól kölcsönzött) ötlet alapján megalkotta a hun-magyar rokonság elméletét, és a magyar krónika elé terjedelmes hun krónikát illesztett, majd a szöveget a jövevényekrõl és a társadalmi egyenlõtlenség eredetérõl szóló függelékekkel látta el.
Ezt követõen Ákos mester és Kézai munkája szinte minden további krónikás mû szövegalapjává vált.
Tartalma miatt a kortörténet csoportjába sorolandó a Julianus barát útjáról készült jelentés, melyet rendtársa, Riccardus fráter foglalt írásba.
Különösebb stilisztikai ismeretekrõl ugyan nem tesz tanúságot a szerzõ, a munka mégis fontos forrása a 13. század történetének.
A kortörténet legjelentõsebb alkotása Rogerius mester Siralmas éneke, melyet 1243-1244 táján írt.
Az itáliai szerzõ a tatárjárás eseményeit írta meg rendkívül érzékletes képekben pártfogójának, Pecorari Jakabnak ajánlva, a magyarországi történetírás hagyományaitól eltérõen azonban mûvéhez sajátos formát (levél), munkájához pedig sajátos módszert (oknyomozás) választott.
Gondolati korszerûsége, az ezt tökéletesen kifejezõ forma, stílus és szerkezet párját ritkítja a korabeli irodalomban.
Mivel forrása a kortörténetnek, Anonymus is a történeti irodalom címszava alatt szokott besorolást nyerni.
A szerzõ szándéka az volt, hogy szintén rejtélyes barátjával megismertesse a magyarság régmúltját, ezért bámulatosan részletes képét festette népe honfoglalásának.
A szerzõ személyét érintõ viták ugyan máig nem jutottak nyugvópontra, annyi azonban bizonyos, hogy III. Béla király jegyzõje volt és mûvét a 12-13. század fordulójának évtizedeiben írta.
Használt ugyan történeti jellegû, írott forrásokat, módszere azonban alapvetõen az volt, helynevekbõl az írói képzelet segítségével támasztotta életre Árpád és honfoglalói ellenségeit, s sajátos földrajzi ismeretei alapján népesítette be a Kárpát-medencét népekkel.
Ezek némelyike mögött ugyan néha régi hagyományok ismerhetõk fel (pl. Marót vezér mögött a morva nép), a Gesta Hungarorum alapmódszere nem az írott, hanem a szóbeli (az elõszóban ugyan a jóindulat megnyerése érdekében mélységesen elítélt) források felhasználása és a népies etimológia voltak.
MÛVÉSZETEK
KÉPZÕMÛVÉSZET
Preromanika
A 10. század második fele
A honfoglaló magyarság keletrõl hozott nomád örökségét a 10. század közepén - a Kárpát-medencébe történt bevándorlásuk után, illetve az európai hadjáratok során elszenvedett vereségek nyomán - föladta, és beilleszkedett az európai keresztény államok sorába.
Ebben a folyamatban nem csekély része volt Géza fejedelemnek, aki fölismerve a kor történelmi szükségszerûségét, felvette a kereszténységet.
Ekkor került sor az új székhely, Esztergom kiépítésére.
Géza idejében keletkezhetett a várhegyen az utat és a vásárhely forgalmát ellenõrzõ vár elsõ palotaépülete és tornya is.
A másik jelentõs központ Székesfehérvár lett, benne a Szent Péter plébánia templommal.
A hagyomány szerint ide temették el Gézát is.
E négykaréjos épület alighanem egy korai baptisterium lehetett.
Mögötte egy mindmáig föltáratlan, hosszanti elrendezésû plébániatemplom állt.
Géza uralkodásának eredményei teremtették meg az alapot fia, István számára a magyar feudális állam kialakítására.
Létrejött a vármegyerendszer és az egyházmegyék szervezete.
István törvényeibõl ismeretes, hogy a királyi várak az egyházszervezésnek is fontos elemei voltak.
A királyi várak keresztelõegyházai, az archidiakonusok központjai jelentették az egyházszervezés csíráit, belõlük szerteágazva jött létre az alárendelt templomok, kápolnák hálózata.
A királyi birtokok szervezete jelentette az egyházmegyék kialakulásának alapját is.
A kor jellegzetes egyházi épülettípusa a körtemplom vagy körkápolna, amely mind a királyi várakban, mind a paloták közvetlen környezetében megtalálható volt, és szervesen illeszkedett a közép-európai hagyományokhoz.
Még a 10. század végén épülhetett Veszprémben a Szent György-kápolna, mellette hamarosan a székesegyház is helyet kapott.
Az államalapítás korának mûvészete
A Szent István korabeli mûvészetet a tárgyi anyag pusztulása miatt jobbára csak az írott forrásokból, legendákból, késõbb keletkezett krónikákból ismerjük.
Elsõrangú forrásoknak számítanak e tekintetben Szent István király legendái, amelyekben különös gondot fordítottak a szerzõk arra, hogy bemutassák az egyházalapítót, aki rendszeresen meglátogatja az általa létesített székes- és monostoregyházakat.
Mellette megjelenik felesége, Bajor Gizella is, aki liturgikus ruhákkal látja el a templomokat.
Valószínûleg bizánci munkák is helyet kaptak István kincstárában, s jelentõs lehetett ereklyegyûjteménye.
A király a bizánci császárral vezetett bolgár hadjárata során egy idõre megszerezte az ohridi Szent György-kolostor ereklyéit.
Szent István Nagyobbik Legendája megemlékezett arról, hogy az uralkodó székesfehérvári bazilikájának arany oltártáblákat, cibóriumot, kereszteket és gazdag ruhákat adományozott.
Szent István mellett Gizella királyné is adományozott kegytárgyakat egyházak számára.
Az 1006-ban meghalt anyja sírjára készíttette a regensburgi Niedermünster számára a drágakövekkel és zománccal díszített ún. Gizella-keresztet.
Nevéhez fûzi a történeti hagyomány azt a liturgikus öltözetet is, amelyet 1031-ben juttatott a székesfehérvári Boldogasszony-templomnak, s amelyet késõbb a magyar királyok koronázó palástjává alakítottak át.
A keresztény világmindenséget bemutató darab közepén a trónoló Krisztus, Maiestas Domini látható angyalok, próféták, apostolok, szentek között, Szent István és Gizella társaságában.
Az udvari, jobbára import mûvészet mellett igen nagy jelentõsége volt az ország képét lényegesen átformáló egyházi építkezéseknek is.
István nevéhez fûzõdik a székesfehérvári Szûz Mária (Nagyboldogasszony)-templom alapítása 1019-ben, amely egyszerre több feladatot is ellátott: az uralkodó koronázási jelvényeinek õrzését, temetkezõ helyet és az államügyek intézésében is jelentõs udvari papság befogadását.
A székesfehérvári királyi bazilika állami jelentõsége legalább akkora volt, mint egyházi szerepe.
A székesfehérvári templomnak sajnos csak alapfalai maradtak ránk, sok római kõfaragvány másodlagos fölhasználásával.
Az alaprajz a hagyományos bazilikális elrendezést mutatja, félköríves szentéllyel (apszissal), három hajóval.
Eredetileg - itáliai, vagy bizánci mintákat követve - mozaikokkal díszíthették, ezek azonban egy-két értelmezhetetlen darab kivételével elpusztultak.
Az István-kori alapítások további jelentõs emléke a kalocsai elsõ székesegyház és a késõbb megépített gyulafehérvári székesegyház.
Mindmáig tisztázatlan az 1015-ben alapított pécsváradi apátság építéstörténete, de számos problémát vet föl a zalavári Szent Adorján bencés apátsági templom is, amely csak egy 16. századi hadmérnöki rajzból ismeretes.
A 11. század elsõ templomai meglehetõsen dísztelen, egyszerû épületek voltak.
Zömük valószínûleg fatemplom lehetett.
A monumentális dekorációnak e korban még Európa-szerte éppen csak a csírái jelentkeztek.
A ránk maradt töredékek is inkább arról tanúskodnak, hogy különösen a belsõ berendezés díszítésében jutott jelentõsebb szerephez a dekoratív kõfaragás, szigorú geometriai logika szerint vezetett fonatdíszekkel, állatalakos ábrázolásokkal.
A század egyik legismertebb emléke a Szent István szarkofág.
A székesfehérvári romkertben található, római szarkofágból átfaragott koporsó oldalait, szimbolikus reliefek díszítik felsõ-itáliai, bizánci elõképek szerint.
A kismûvészet Szent István-korabeli emlékei szinte kivétel nélkül elpusztultak.
A néhány megmaradt alkotás közül említést érdemel Szent István erszénye, az ötvösmunkák közül pedig egy Újszászon talált arany corpus.
A 11. század második harmada
Szent István államalapító tevékenysége és példája meghatározta utódai célkitûzéseit is.
Számos, az õ korában elkezdett építkezés csak a 11. század közepén fejezõdött be, és több székesegyház építését ekkor kezdték el.
Feltehetõen Péter király alatt történt a pécsi Szent Péter-székesegyház alapítása, de csak az biztos, hogy az 1064-es tûzvész után kezdõdtek el az újjáépítési munkálatai.
Péter alapította az óbudai Szent Péter-prépostságot is, amelynek építkezései hosszú ideig elhúzódtak.
Általában abban is követték Istvánt az utódai, hogy igyekeztek még életükben megalapítani saját monostorukat maguk és családjuk temetkezési helyéül.
Könyves Kálmán királyig nem vált szokássá, hogy a királyokat Székesfehérvárott temessék el, általában a saját egyházukban temetkeztek.
Valószínûleg ilyen céllal alapították az Aba nemzetség birtokán álló Feldebrõ templomát is.
A feldebrõi templom négyzetes alaprajzú, négy-négy pillérsorral osztott, mind a négy oldalán apszissal bõvített centrális tér volt, az Ószövetségbõl vett freskókkal kifestett altemplommal.
1061-ben alapította I. Béla király a szekszárdi bencés monostor-templomot, amely a kifejlett bizánci keresztkupolás templomtípus térrendszerét követte.
Szentélye három félköríves apszissal zárult, fõhajója és kereszthajója kereszt alakban kiemelkedett, mellékhajóinak keleti és nyugati szakaszai a bizánci kilencosztású tértípus rendszerébe illeszkednek, négy vaskos pillére bizonyára kupolát tartott.
A szekszárdi templom kulcsfontosságú emlék, mert díszítõ faragványai is ránk maradtak, amelyek ugyancsak bizánci mûvészeti kapcsolatokról árulkodnak.
Az összefoglalóan palmettás-szalagfonatos ornamentális stílusúnak nevezett kõfaragványok jellemzõje, hogy határozottan bizáncias jellegûek.
A palmetta motívumok gyakran tûnnek föl az ekkortájt épült templomok kiemelkedõ helyein: oszlopfõkön, párkányokon, vállköveken.
Az uralkodók mellett a 11. század második felében már az arisztokrácia is megjelent személyes reprezentációját szolgáló egyházi alapításokkal.
1067 körül az Aba nembeli Péter comes alapított Százdon monostort, 1061 táján pedig a Gyõr nembeli Ottó ispán Zselizszentjakabon.
A bizánci kapcsolatok nem csupán a díszítõszobrászatban bukkantak föl. Ebben a korban számos görög rítusú templomról, kolostorról tudunk, (pl. Tihany, Visegrád).
Jelentõs volt a bizánci ötvös-import, mint azt a Nyitraivánkán elõkerült, IX. Konsztantinosz Monomakhosz császár uralkodása alatt készült nõi rekeszzománcos korona, vagy a magyar Szent Korona alsó részéhez fölhasznált rekeszzománcos abroncs is bizonyítja.
A bizánci kulturális kapcsolatok tanúi az ország déli részén a dombói bencés kolostorból elõkerült faragványok, vagy az aracsi sírkõ.
Román kor
Az érett romanika elsõ korszaka (11. század vége - 12. század eleje)
E korszak építészetében meghatározóvá válik a három félköríves apszissal zárt, pillérekre támaszkodó árkádokkal három hajóra osztott terû, kereszthajó nélküli bazilika, amelyet általában nyitott fedélszék fedett (váci székesegyház, garamszentbenedeki bencés apátsági templom, somogyvári bencés apátsági templom, Szentjobb, Kolozsmonostor).
Különösen jelentõs volt ezek sorában az 1091-ben László király által alapított, Szent Egyed tiszteletére szentelt somogyvári bencés apátsági templom, amely építészeti értékein kívül azért is figyelemre méltó, mert alapítólevelét is ismerjük.
A kolostor a francia saint-gilles-i apátság alá tartozott.
A 13. század elejéig csak francia lehetett szerzetese, így a monostor a magyar-francia szellemi kapcsolatok egyik legkorábbi központja lett.
A lombard minták alapján épült együttesben temették el végakarata szerint az alapító uralkodót is 1095-ben.
Feltehetõen a király holttestének Váradra történt átszállítása után is tiszteltek ott - különösen 1192-es szentté avatása után - valamilyen leválasztott ereklyéjét.
A 11. század végének építkezései közül említést érdemel még a székesfehérvári bazilika átalakítása, valószínûleg 1083 után, amikor István királyt és fiát, Imre herceget I. László szentté avattatta.
A jeruzsálemi útvonal egyik állomásaként korábban is nagy jelentõségû város csakhamar országos zarándokközponttá vált.
A bazilika alighanem szûknek bizonyult, s ez tette szükségessé az átalakításokat, amelyek még a 12. századba is átnyúltak.
Hasonlóan nagy horderejû építõtevékenységnek lehetünk tanúi az 1064-ben leégett pécsi Szent Péter-székesegyház újjáépítésénél.
A három apszissal zárt, három hajós templomtérben a szentélyrész alatt hatalmas méretû, borda nélküli keresztboltozatokkal fedett, kockafejezetes, oszlopokkal öt hajóra tagolt kripta épült.
Fölötte helyezkedett el a székesegyház papságát befogadó kórus.
Két elõkerült figurális faragványa a románkor tipikus ikonográfiai témáit mutatják: "a jó harcát a gonosz ellen".
Már a 12. században kezdõdött az Álmos herceg által 1105 körül alapított dömösi Szent Margit társaskáptalani egyház építése.
1137-ben II. Béla király és udvara jelenlétében szentelték föl a pannonhalmi bencés apátsági templomot.
Korai építészeti periódusainak részleteit csupán az elmúlt néhány év régészeti föltárásai nyomán sikerült földeríteni.
Ugyanebben az idõszakban nagy építkezések kezdõdtek el Esztergomban is.
Rendkívül igényes, új motívumokkal gazdagított szobrászati díszítése feltehetõleg a közelben dolgozó dömösi kõfaragó mesterek mûve lehetett.
Hasonló dekoratív megoldásokat mutat az óbudai Szent Péter prépostság temploma, ahol ugyanazok az antikizáló elemek tûnnek föl, mint Esztergomban.
A 12. század közepének épületplasztikája igen változatos.
Jobbára az itáliai, fõleg a lombard, páviai, és más észak-olasz stílusirányzatokkal rokonítható.
A legjelentõsebb központok fejlõdésével párhuzamosan országszerte egyre sokoldalúbb lett és mind nagyobb méreteket öltött az építõtevékenység.
Kialakult a magánegyházak, kegyúri, nemzetségi templomok rendszere, amelyeknek lényeges építészeti elemévé vált a nyugati karzat.
E karzatok szerepe mindmáig nem tisztázott.
Az újabb kutatások megállapításai szerint nem elsõsorban a templom kegyurának megkülönböztetõ helye volt, hanem oltár fölállítására is szolgált.
A kisebb kegyúri és falusi templomoknak két alaptípusa különböztethetõ meg: az elsõ az ún. rotunda vagy annak centrális, egyetlen apszissal bõvített változata; a másik, a 12. század közepi variáns a négyszögletes, sík mennyezettel lefedett, egyetlen hajóból és hozzá csatlakozó félkupolával boltozott apszisból álló épületforma.
Lényegesen kevesebb ismeretanyag áll rendelkezésünkre a falképfestészetrõl és a könyvkultúráról, melyekrõl fõleg az írott forrásokból, késõbbi leírásokból, leltárokból tudunk fogalmat alkotni.
A korai falképek emlékeit csupán néhány töredék dokumentálja (pl. a visegrádi esperesi templomból, vagy az esztergomi királyi várból).
A feldebrõi templom kifestésénél az itáliai-bizánci elõképek mellett határozottan fölismerhetõk a dél-németországi (salzburgi, regensburgi) átvételek is, amelyek megjelentek még a pécsváradi apátsági templom apszisában és a pécsi cella trichora elsõ kifestésénél.
A könyvfestészet egyik legkorábbi emléke a 11. század végérõl származó Nyitrai, de Szelepcsényi evangelistáriumként is ismert szerkönyv.
A Karoling minuszkulával írt kódex magyarországi bencés használatra készült.
Díszítését színezett alapra rajzolt és festett, indadíszes stilizált madárral gazdagított iniciálék mellett vörös, kék és zöld kezdõbetûk alkotják.
Kiemelkedõ jelentõségû az egykor a Gutkeled nemzetségbeli Márton ispán csatári monostorában õrzött Biblia, amely mai helyérõl az Admonti Biblia nevet viseli.
A salzburgi bencés könyvfestészet e kiemelkedõ alkotása nem áll egyedül a korszak emlékanyagában, s hatásával számos egyéb kódexnél is találkozhatunk (Pray-kódex).
A viszonylag bõ emlékanyaggal rendelkezõ korabeli ötvösséget néhány, temetési mellékletként elõkerült bronz ereklyetartó-kereszt reprezentálja.
Az okleveles gyakorlat elterjedésével szükségessé vált pecséthasználat darabjai viszont nagyrészt elpusztultak.
Erre a sorsra jutott királyi pecsétjeink zöme, s a középkori Magyarország fõpapi, káptalani, konventi pecsétjeirõl is csak a források szûkszavú adatai adnak némi eligazítást.
Az érett romanika virágkora (12. század második fele)
A 12. század utolsó negyedében jelentõsen megváltozik a magyarországi román stílus iránya.
Sokrétû okai között a királyi hatalom megerõsödése III. Béla alatt, a kulturális kapcsolatoknak Bizánctól Párizsig való kiszélesedése, a francia eredetû új szerzetesrendek, fõleg a ciszterciek letelepülése, s nem utolsósorban az ország és vezetõ rétegének anyagi megerõsödése, a fényûzésre, reprezentálásra való törekvés is szerepelt.
E fejlõdés központja az esztergomi várpalota lett.
A III. Béla korabeli építészet legfontosabb emléke a Szent Adalbert-székesegyház további bõvítése és a királyi várpalota.
Mivel az 1188-as tûzvész után az érseki székesegyház is teljesen elpusztult, csak néhány magas színvonalú töredékbõl tudjuk rekonstruálni.
Ilyen kulcsfontosságú alkotás a díszkapu, az esztergomi Porta Speciosa.
A néhány megmaradt fragmentumból és egy 18. századi olaj-vászon másolat szerint az ún. inkrusztációs technikával készített mezõben elõször jelent meg az a szakrális téma, amikor apostolok és próféták kíséretében Szent István király fölajánlja országát Szûz Máriának.
A jelenet kompozíciója a párizsi Notre-Dame Szent Anna-kapujának ívmezejével analóg, sõt a feliratok ritmikus prózája is a francia iskolázottságú királyi kancellária felé mutat.
A francia hatások még határozottabban jelentkeztek a királyi várkápolna belsõ téralakítása, külsõ és belsõ térplasztikai, festészeti díszítésében.
III. Béla közép-európai kortársai közül elsõként fordult a párizsi udvar felé, amely akkor az udvari mûvészet, a királyi reprezentáció nyugati mintaképe volt.
A magyar uralkodó Párizs vidékének vívmányait jól ismerõ burgundiai vagy champagne-i mestereket hívott hazánkba.
Míg építészete nyugati hatásokról árulkodik, festészeti programja határozottan bizáncias jellegû volt.
Jóllehet az esztergomi kápolna kifestésébõl csak a függönyt utánzó lábazati sáv maradt ránk, ez kétségtelenül oroszlánalakokat ábrázoló, bíborszínû brokátok festett utánzata.
Az érett romanika másik vezetõ mûhelye a pécsi Szent Péter-székesegyház körül bontakozott ki.
A templom a 12. század végén nyerte el végleges román kori alakját, gazdagon tagolt belsõ terével, két, valószínûleg elõbb keleten, majd nyugaton felépített toronypárjával.
Díszes belsõ berendezésének kialakítása elsõsorban az altemplomba vezetõ két lépcsõház reliefsorozatán figyelhetõ meg a legjobban.
Az északin a bibliai õsszülõk láthatók és hat apostol álló alakja, míg a déli lépcsõházban Jézus születésének és gyermekségének ábrázolásai fölött a kínszenvedése, alatta a Sámson-történet kapott helyet.
A dombormûciklusok mesterei minden bizonnyal ismerték e témakörök észak-itáliai földolgozásait, de nem zárható ki a francia elõképek szerepe sem.
A pécsi kripta nyugati homlokzata elõtt állott Szent Kereszt-oltár baldachinja egyértelmûen a Pavia templomain még a 12. század közepe után föltûnõ díszítésmód átvételérõl tanúskodott.
E díszítõstílus azután rohamosan tovább terjedt az egész országban.
Ebbe a csoportba tartoznak az ercsi faragványok, a székesfehérvári bazilika 12. század végén épült kapuzatához tartozó apostolalakos töredékek, valamint a somogyvári bencés apátsági templom külsõ relieftáblái, melyeken az ítélõ Krisztus félalakja, egy keresztet tartó angyalalak, illetve griff és tövishúzó fiú ismerhetõ fel.
A 12. század végén - 13. század elején jelentõs szerepet játszott a hazai mûvészet alakulásában az európai mû-tárgyimport.
Különösen az ötvösség területén érzékelhetõ ez a folyamat, de alighanem a mára már nyomtalanul elpusztult textíliák, kárpitok ideáramlása is föllelhetõ volt benne.
E kereskedelem során vésett díszû bronztálak, figurális kézmosóedények (aquamanilék), füstölõk, keresztek, gyertyatartók kerültek hozzánk a fémmûvesség legjelentõsebb szászországi, Rajna-vidéki, Maas-vidéki központjaiból.
Az Árpád-házi királytemetkezésekrõl ad némi fogalmat III. Bélának és feleségének, Antiochiai Annának Székesfehérvárról elõkerült, ezüstbõl készült halotti regáliái.
A melléklet koronából, jogarból, mellkeresztbõl, kardból, sarkantyúból és karperecbõl áll.
A korabeli ötvösmûvészetet képviseli továbbá III. Béla aranybullája, gyûrûje és egy szintén Székesfehérvárott elõkerült rekeszzománcos díszkorong.
A 12. század végének reformpolitikája nem csupán az államigazgatásban éreztette hatását, de érvényre jutott a szerzetesrendek letelepítésében is.
Az addig meghatározó jelentõségû Benedek (bencés) rend mellett egyre nagyobb szerephez jutottak a premontreiek és ciszterciek is, akik csakhamar a magyarországi építészet és könyvkultúra területén is gyökeresen újszerû szemléletet, rendszert, liturgiát képviseltek.
A ciszterciek monostorai mind a kolostorépületek beosztását, mind a templom elrendezését illetõen a rend szigorúan kötelezõ rendi elõírásai, a Franciaországban kialakult típusok szerint épültek.
Részletmegoldásaik változatosak, de valamennyiükre jellemzõ a kora gótikus jellegû részlettagolás, és templomaiknak olyan elrendezése, hogy kereszthajójukból kápolnák nyílnak.
A 13. század elsõ harmadának végéig folytatódó ciszterci építészet legfontosabb központjává a pilisi monostor vált (ma Pilisszentkereszt).
A Boldogságos Szûzrõl elnevezett ciszterci apátságot III. Béla alapította 1184-ben.
A török háborúk idején elpusztult kolostor épületmaradványai csak a legújabb ásatások során váltak ismertté.
A hagyományos alaprajzú templom és kolostoregyüttes feltárása nem csupán gazdagon faragott, fantáziadús állatalakos, növénydíszes épületplasztikája miatt érdemes figyelmünkre, hanem azért is, mert itt temették el II. András meráni hitvesét.
Gertrudis királyné síremléke az elõkerült faragványok alapján feltehetõen az 1230-as években készült, és szintén a francia mûvészethez, a reimsi kõfaragó mûhelyhez kapcsolható.
A 13. század elejének másik fontos, már világi-egyházi központja a második kalocsai székesegyház.
A kalocsai érsek, aki éles hatalmi harcban állt az esztergomi érsekkel, azzal is kifejezésre juttatta igényeit, hogy székesegyházát a francia gótikus katedrálisok mintájára építtette szentélykörüljárós, kápolnakoszorús elrendezésben.
Kalocsa így a Duna-Tisza-köz építészetének fontos helyi központja lett.
Feltehetõen a fõbejárat díszítéséhez tartozott a kalocsai királyfej.
Kalocsa mûhelye közvetíthette az esztergomi királyi építkezéseken megjelent új stíluselemeket az ócsai, jánoshidai premontrei prépostságok, az aracsi bencés apátság építkezéseihez.
Ez érvényesült a szentkereszti bencés apátsági templom szobrászati díszítésénél is.
Hajójának nyolcszögû pilléreit állatalakos frízek zárták le, kapuzatain a bélletek hasábjaiból próféták figurái bontakoztak ki.
A késõromán kor
A 13. századi mûvészet legsajátosabb építészeti arculatát a nemzetségi monostorok elterjedése határozta meg.
Az ekkortájt emelt épületek egyre gazdagabb építészeti plasztikával jelentek meg.
Minden eddiginél változatosabbak voltak a rangos, toronnyal vagy toronypárral hangsúlyozott homlokzatok, az épületbelsõben általában karzat is található.
A kisebb kegyúri templomok egyre jobban igazodtak a gazdag nemzetségek családi monostoraihoz, de ugyanez a jelenség figyelhetõ meg a falusi építkezéseknél is.
A korszak során a koldulórendek (ferencesek, dominikánusok) szerepe egyre erõteljesebbé vált.
Az általuk emelt templomok, kolostorok általában a város szélén, a városfalak közelében találhatók.
Ebben a nagy erõvel folyó átalakulásban a tatárjárás nem jelentett éles törést.
A tatárjárás során felégetett ország életre keltése újabb telepítési hullámot váltott ki, amit nagyarányú építkezések is követtek.
Ilyen feltételek között fejlõdött ki a késõromanika mûvészete, amely teljesítményét, intenzitását nézve meglepõen nagyarányú.
Ekkor kezdõdött el a lébényi, gyulafehérvári, zsámbéki, türjei templomok építkezése, nagy létszámú kõfaragómûhely munkásságát sejtetve.
Igen jelentõs volt környezetében a jáki apátsági templom.
Itt a dél-németországi sajátságok érvényesültek mind az építészeti tagolásban, mind az épületen elhelyezett szobrokon.
A jáki templom, amelyet 1256-ban szenteltek föl, különösen az ausztriai területek emlékeivel van szoros rokonságban.
A jáki példát követte a Dunántúl számos kisebb temploma is - így Csempeszkopács, Magyarszecsõd, Õriszentpéter, Kéttornyúlak -, különösen kapuzataikat, külsõ tagolásukat tekintve.
Hasonló helyi mesterkör dolgozott a Balaton környékén, ahol a litéri, felsõõrsi templomok részletkiképzései tanúskodnak egy nagyobb mûhely meglétérõl.
A korszak legjelentõsebb építkezései kétséget kizáróan Pannonhalmához, az Oros apát idején, 1224-ben elkezdett harmadik apátsági templomhoz kapcsolhatók.
A kora gótikus hatásokról árulkodó templombelsõ szintén a szomszédos ausztriai, cseh, morva stílusirányzatokat követte, amelyeknek nyomai fölfedezhetõk még a veszprémi Szent György-kápolna maradványainál, majd késõbb a királynéi palota kettõs kápolnájaként épített Gizella-kápolna részleteinél is, s legmarkánsabban a zsámbéki premontrei monostor épületdíszítõ szobrászatában.
Ugyanebben az idõben a klasszikus gótika építészeti rendszeréhez közeledõ törekvések figyelhetõk meg a ciszterci rend építkezésein (Bélapátfalva, Kerc).
Az egyházi építkezések mellett a tatár vész után a világi építésre is óriási feladatok hárultak.
A korábbi várak, udvarhelyek megerõsítése szükségessé vált.
Noha az ekkortájt megerõsített, újjáépített várak, lakótornyok (Visegrád, Kisnána) napvilágra került részletei nem sok mûvészettörténetileg is értékelhetõ részletrõl tanúskodnak, tény, hogy szerepük felmérhetetlen volt az ország újjáépítése során.
Sajátos jelenség a 13. század második felében a kegyúri templomokon fölbukkanó, egyedi ikonográfiájú plasztika.
Különösen megfigyelhetõ ez a kaputimpanonokon, ahol vagy az alapítók (donátorok) ábrázolásaival találkozunk, vagy az általánosnak mondható Agnus Dei (Isten Báránya) kompozíciókkal (Szentkirály, Sopronhorpács, Ják, Bátmonostor).
Hasonló törekvésekrõl árulkodnak a ránk maradt falfestészeti emlékek is, részben bizáncias, részben dél-németországi elõképeket, mintákat követve (Hidegség, Szalonka, Dejte, Süvete).
A III. Béla óta töretlen nyugat-európai (francia) hatások átvételérõl, befogadásáról tanúskodtak a kismûvészet alkotásai, mindenekelõtt az ötvösmûvészetben.
A franciaországi Limoges-ból, akárcsak néhány évtizeddel korábban a német területekrõl, vésett aljú zománccal díszített liturgikus tárgyak érkeztek hazánkba.
Gótika
A klasszikus gótika stílusa a 13. század második felében
A 13. század harmadik negyedében ismét az építészetben érhetõk tetten elõször a Nyugat-Európában már rég meghonosodott és virágzását élõ gótikus mûvészet nyomai.
Ezek a hatások fedezhetõk föl a budai Nagyboldogasszony-templom építkezésein, de ezek a tendenciák figyelhetõk meg a Mária Magdolna-templom, vagy a margitszigeti dominikánus apácatemplom és kolostor, a soproni ferencesek temploma és rendháza, valamint a gyulafehérvári székesegyház újjáépítésénél is.
Az építészetben világosan nyomon követhetõ stílusirányzatok természetesen szerepet kaptak egyéb mûvészeti ágakban is.
A margitszigeti építési hullám új arculata az ötvösségben is lecsapódott, mint ezt egy 13. század harmadik negyedébõl származó, V. István sírjából elõkerült nõi korona borostyánlevél-csokrocskákkal díszített abroncsa jelzi.
A 13. század második felére keltezhetõ a koronázási eskükereszt, amelynek liliomvégzõdésû szárait drágakövek és igazgyöngyök borítják, ahol a régebbi bizáncias filigránmunkák hagyománya egyesül az észak-franciaországi, Rajna-vidéki gótikus ötvösmûvészet stílusaival.
Jelentõs szerephez jutottak a 13. század végén az import tárgyak - mint pl. az utolsó Árpád-házi királyhoz köthetõ, Velencében készült ún. berni diptichon, ahol a túlnyomórészt velencei származású szentek mellett elõször jelentek meg a magyar szentek (István, Imre, László és Erzsébet ) ábrázolásai: pergamenre festett képecskéken, ámbár még önálló egyénítõ jellegzetességek nélkül.
Változásosoknak lehetünk tanúi a könyvfestészetben és a pecsétmûvészetben is - immár a klasszikus gótikus stílus és ikonográfia szellemében.
ZENE
Liturgiai és zenei alapvetés
István király halála után az addigi töretlen és egyenes vonalú fejlõdés látszólag megtorpant.
Ám állnak már a legfontosabb püspökségek, és az ország szellemi-vallási életének intézményes megalapozódása (püspökségek és plébániai hálózat, szerzetesi és káptalani iskolarendszer) biztosítja a fejlõdés folytonosságát és átsegít a pogánylázadások okozta zavarokon.
Míg a század elsõ felében - a térítés és egyházszervezés idején - országunk liturgiai és zenei életét a sokszínûség jellemezte (összefüggésben e különbözõ tájakról érkezõ térítõ papok munkájával), addig a század második felében egységesül ez a kép, s egyre inkább kiviláglik Esztergom vezetõ szerepe.
Az újonnan alakuló püspökségek - mint a László király által alapított zágrábi is - Esztergomtól kérnek liturgikus könyveket, ezzel is elismerve annak mértékadó, irányító szerepét.
Az 1083-as szentté avatások (István, Imre, Gellért) szintén a liturgikus énekanyag egységét erõsítik meg, hiszen azzal együtt kellett járjon az új zenei tételek megalkotása, vagy a régiek alkalmazása.
A fent vázolt tendencia a 12. század elejére lényegében már kirajzolja a hazai liturgiai-zenei hagyomány sajátos vonásait, s célhoz ér valamikor a század második felében.
"Esztergom ekkor áll talán tekintélyének csúcsán; nagy mûveltségû, erõs jellemû érsekek irányítják; papsága is jól képzett, közülük sokan franciaországi és itáliai iskolákban szereztek nagyobb látókört a német határokon túlnézõ "latin" horizontot...
II. Géza és III. Béla uralkodásának idejében vagyunk."
Ekkor tájt, Bánffy Lukács érseksége alatt mehetett végbe a liturgikus ének esztergomi reformja, amely döntött az énekrepertoár tekintetében ("mit énekeljünk"), a zsolozsma szerkezetének vonatkozásában ("milyen rend szerint énekeljünk"), s végül a variánsokra vonatkozólag is ("melyik dallamváltozatot énekeljük").
Ezután már joggal beszélhetünk "magyar gregoriánumról", különösen, mivel ezzel a reformmal valószínûleg együtt járt a magyar kottaírás jelkészletének összeválogatása is.
Kottás forrásaink és a magyar kottaírás
A 11. század végérõl három kottabejegyzéseket tartalmazó szerkönyv maradt fönn (Esztergomi Benedictionale, Szent Margit Sacramentarium és Hartvik gyõri püspök Agendája).
Az ezekben található hangjelzések a német neumaírások különféle változatai, amelyek pontos hangmagasságot még nem jelölnek, csupán az ismert dallamok emlékezetbe idézését segítik.
Ugyancsak ezzel az írásfajtával készült a 12. század elején (feltehetõleg Gyulafehérvárott) az elsõ zsolozsmás karkönyv, a Codex Albensis, amely azonban már anyagában és elrendezésében is a magyar gregoriánum bizonyos fokú megszilárdulását mutatja.
Már a Hartvik Agenda, illetve a Codex Albensis tartalmaz két Európa-szerte ismert és kedvelt drámai játékot: a vízkereszti Csillag-játékot (Tractus stellae) és a húsvéti feltámadási színjátékot (Quem quaeritis...).
Az ilyenfajta drámai játékok kezdetei a tropusokig (verses-zenés betoldások a liturgikus szövegben) nyúlnak vissza.
Többnyire az éjszakai zsolozsmaóra végén ékelõdtek a szertartásba, drámai, párbeszédes színjátékká formálva a bibliai elbeszélést.
Mind a vízkereszti, mind a húsvéti játéknak megvannak a magyar népszokásbeli megfelelõi: elõbbinek a Csillageresztés, utóbbinak a Húsvét hajnali Jézus-keresés.
A Codex Albensisnél néhány évtizeddel fiatalabb csupán a Halotti beszédet is tartalmazó Pray-kódex.
Ennek 12. század végi, 13. század eleji hangjelzései már vonalrendszerre írott, leolvasható kottát adnak.
Ezek a magyar kottaírás elsõ fennmaradt dokumentumai, amelyeknek különlegessége, hogy a német neumaírásból a folyamatos vonalvezetést, a francia és olasz kottajelzésektõl pedig a pontos hangmagasság jelölésének képességét veszik át és ötvözik új, kompakt írásfajtává.
A különbözõ hatásoknak ilyen tervszerû egybegondolása véletlenül nem mehetett végbe; sokkal inkább a fent vázolt liturgikus reformmal egy idõben, sõt azzal összefüggésben valósulhatott meg.
Újabb zenei hatások
Arra vonatkozólag, hogy zeneéletünk III. Béla korában az európai fejlõdéssel lépést tartott, konkrét történeti adatunk is van.
A király ugyanis elküldte Párizsba udvari klerikusát, Elvinust, hogy ott a liturgikus ének új stílusát tanulmányozza, és azt a hazai földre plántálja.
Ez az új stílus a Párizs melletti ágostonos kolostorban felvirágzó, Szentviktori Ádám nevével fémjelzett szekvenciaköltészet új korszakát jelentette.
Ennek a hatásnak a nyomait tükrözik az 1192 után Váradon komponált Szent László zsolozsma tételei, különösen az offícium himnusza és a mise szekvenciája.
A 13. század a magyar szentek zsolozsmáinak, a tiszteletükre írott éneksorozatok teljes kiépülésének korszaka is.
Szent Imre zsolozsmájához az ismeretlen költõ-zeneszerzõ Árpád-házi Szent Erzsébetnek német földrõl származó énekeibõl alakított át néhány tételt, míg István király zsolozsmáját 1280 körül egészítették ki teljes ciklussá.
Feltehetõleg a század történelmi viharai miatt nem maradt fenn töredékeken kívül e korból teljes kottás forrás.
Kivételt képez a század közepe táján Zágrábban készült - ma Güssingben õrzött - Árpád-kori Missale Notatum (hangjelzésekkel ellátott misekönyv), amely egyben a 12. században alapított kalocsa-bácsi érsekség az esztergomitól némileg eltérõ rítusának egyik elsõ tanúja.
Kolostori zeneélet
Bizonyos, hogy az elsõ nyugati hittérítõk hangjelzett liturgikus könyvekkel fölszerelve érkeztek hazánkba.
(A 11. század végi pannonhalmi könyvtárjegyzék pl. több kottás szerkönyvet is felsorol).
A kolostorokban mûvelt liturgikus zeneélet azonban - kevés kivételtõl eltekintve - általában a rend nyugat-európai anyakolostorának liturgikus szokásait és zenei gyakorlatát követte.
Néhány esetben - mint pl. az elsõ térítési hullámban jelentõs szerepet vivõ bencések esetében - megtörténhetett viszont, hogy a kolostori zenei szokások idomultak némileg a hazai gyakorlathoz (feltehetõleg a missziós idõszak lerövidülése miatt).
Míg azonban korai kottás forrásaink közül kettõ is bencés eredetû (Szent Margit Sacramentarium és a Pray-kódex), a 12. században királyi pártfogással betelepített ciszterek és premontreiek esetében egyetlen zenei emléket sem tudunk felmutatni.
Valószínûleg a bencések is, akárcsak a 13. század két koldulórendje, a ferencesek és a domonkosok, többé-kevésbé nyugat-európai központjaik mintáit követték, s ezáltal mûveltségi-zenei szigetet képeztek.
Ezt tükrözi a magyarországi rajzos notációtól lényegesen eltérõ, másfajta jelkészletet használó kottaírásuk is - pl. a domonkosok és a ferencesek ún. kvadrát írásmódja.
Ugyanakkor viszont szellemi életünkre jelentõs hatást gyakoroltak: a ferencesek kiterjedt pasztorációs tevékenységük révén (ugyanõk lesznek az elkövetkezõ századokban az anyanyelvû éneklés terjesztõi is), míg a domonkosok inkább a tudományos élet felvirágoztatásában jeleskedtek, budai fõiskolájuk megalapításával és a külföldi tanulmányutak rendszerével.
A domonkos rend nagy tudású szentje, a középkori teológia summáját megíró Aquinói Szent Tamás járt közben 1270-ben a pápánál, hogy az esztergomi Özséb kanonok megalapíthassa a párfogójukról, Remete Szent Pálról elnevezett pálos szerzetesrendet (amely az egyetlen magyar alapítás a rendek történetében).
A pálosok az esztergomi liturgikus rendet és dallamváltozatokat vették át, s azt a középkor végéig, mint rendi "jelvényt", hûségésen õrizték - tovább, mint maga Esztergom.
Domonkosok voltak az apácakolostorok és a magányos özvegy nõk társulatainak - az ún. begina közösségeknek - a lelkigondozói.
Ilyen környezetbõl származik az a - talán begina-pasztoráció számára készült - 13. század végi kézirat, amely az Ómagyar Mária-siralmat is tartalmazza.
Míg a száz évvel korábbi Halotti beszéd a mûvészi magyar próza kezdete, a Siralom verses irodalmunk kezdetét jelenti.
Máig vitatott, hogy vajon éneklésre szánt költemény-e, vagy csupán a teljesebb megértést szolgáló fordítás.
A mintául szolgáló eredeti latin vers a Párizs melletti Szent Viktor apátság tudós költõjének, Szentviktori Gottfridnak (Geoffroi 1194 körül) mûve: Planctus ante nescia.
A latin Planctus mind nyelvezetét, költõi formáját, mind zenei felépítését tekintve a szentviktori szekvencia-irodalombõl nõ ki, s Európában igen nagy népszerûségre tesz szert: többféle dallamra is éneklik.
A magyar szövegváltozat az eredetinek kb. felére rövidített, csodálatos sûrítettségû átköltése, "amit méltán tarthatunk kiváló fordításnak és egyúttal az elsõ, egyik legszebb magyar versnek.
Méltó nyitánya az évszázadokon át bõséggel áradó magyar lírának..."
Világi zeneélet és népzene
A liturgikus, templomi zene mellett, természetesen a középkorban is gazdag világi és népzenei élet lehetett, amire azonban csakis közvetett írásos dokumentumokból és az összehasonlító népzenetudomány eredményeibõl következtethetünk.
Az egyik híres eset Gellért püspöké, aki utazásai során kísérõjével, Waltherral együtt egy éjszaka során egy szolgálólányt hallott énekelni, miközben az kézimalmát hajtotta.
A püspök ezt nevezte tréfásan tudós terminussal Symphonia Hungarorumnak, magyarok szimfóniájának (a symphonia szót itt eredeti görög értelme szerint összhangzásnak véve).
A Névtelen krónikás, Anonymus tollából tudhatunk az epikus énekeket elrecitáló énekmondókról, akik mind a nép körében, mind a királyi udvar lakomáin szívesen látott vendégek.
Szintén a királyi udvar reprezentációs fényét emelték a hangszeres muzsikusok (fúvós- és ütõhangszeresek) éppúgy, mint az idelátogató híres trubadúrok, minnesängerek (Gaucelm Faidit, Peire Vidal, Neidhardt von Reuenthal, Walther von der Vogelweide).
Népzenénkben tovább éltek és gazdagodtak a korábban már megismert stílusok: az Árpád-korra datálhatók pl. a leggazdagabb regölés-változatok, amelyek némelyike már valóságos ciklusnak nevezhetõ bennük keveredik István elsõ vértanú alakja szent István királyéval.
A középkorban indulhatott meg az addig recitatív stílusok strófásodása, dalszerûvé válása is, mint pl. a siratóból sarjadt variáns-ág, vagy a pszalmodikus népdaltípus kibontakozása.
(Ezeknek egyik kései példája a Brassó vidékérõl származó strófás Mária-siralom.)
Részben a megszilárduló településstruktúra, részben a szomszéd népek zenéjével való találkozás hozta magával népszokáskultúránk gazdagodását: néhány esetben konkrét európai párhuzam állítható szokásdallamaink mellé.
Egyik lakodalmas énekünkhöz - Ne aludj el... - Kodály pl. egy 13. századi spanyol melódiát idéz (ez is, az is szokásdallam, a trubadúrok szerelmeseket költögetõ hajnal-éneke).
Egy másik lakodalmas énekünk mellé (Hegyen-völgyön járogatok vala) pedig még közelebbi párhuzamot állíthatunk, felidézve egy 12. századi francia liturgikus dráma (az ún. Dániel-játék) conductusát, vonulást kísérõ énekét (Solvitur in libro Salomonis...).
"A lakodalom, a párosító, s az utóbbival kapcsolatban álló Szentiván-éj más dallamai mögött is ilyen koraközépkori európai hátteret sejtünk."
Ezek teljesebb felvirágzása azonban inkább már a késõközépkorra tehetõ.
TÁNC
Az Árpád-kor táncmûvészetérõl
Az Árpád-kor táncos jelenségeirõl szóló hazai és külföldi források csekély számúak, szûkszavúak, s ezzel együtt igen sokfélék.
Ahhoz, hogy közöttük könnyebben eligazodhassunk, a zenetörténet által használt fogalmakat hívjuk segítségül. A musica sacra, musica aulika, musica bellica és musica profana kifejezések a középkori mûvelõdésnek azokra a területeire utalnak, ahol a zenének kitüntetett szerepe volt.
A táncnak ebben a korban még nem volt a zenéhez hasonló társadalmi helyzete, mûfaji-formai kidolgozottsága.
A szakrális tánc, udvari tánc, harci tánc és profán tánc fogalmakat azonban - a zene és táncmûvészet szoros kapcsolata révén - mégis alkalmasnak ítéljük a korabeli táncos jelenségek közös vonásainak megragadására.
Szakrális táncok
A kereszténység korai századaiban még általános szokás volt a szent helyeken (templomban, temetõben, szentek sírhelyénél) való táncolás.
Tertulliánus római egyházi író szerint például a 2. és 3. század fordulóján a keresztények a canticumokat és himnuszokat a templomban tánc kíséretében adták elõ.
A bibliában elõforduló táncos jelenetek az idõk folyamán szakrális táncok témájává, s szakrális tárgyakon való ábrázolásaik beszédes szimbólumokká váltak.
A tánc a zenéhez, költészethez hasonlóan az Istenhez való közeledés eszköze volt a keresztény ember számára.
Általános felfogás szerint a tánc az angyalok szent foglalatossága, s a bûnös lelkek a pokolban szintén extatikus táncban vezekelnek bûneikért.
Az idõk folyamán a keresztény egyház egyre nagyobb veszélyt látott az újonnan megkeresztelt népek rituális táncaiban, amelyeknek eleinte helyet adtak az istentisztelet rendjében, az ünnepek elõestéjén s az ünnepek idején végzett szertartásokon.
Profánnak, illetlennek tartották azokat, pedig gyakorlóik szerint ezek is ugyanolyan szent táncoknak számítottak, mint a korai keresztények körtáncai.
A jelentõs egyházatyák szinte mindegyikétõl maradt hátra olyan írásos emlék, amely a profán táncok tiltásáról szól.
Az egyetemes és helyi egyházi zsinatok végzései között is gyakran találkozunk a táncok, a hivatásos szórakoztatók (jokulátorok) elõadásainak tiltásával szinte a középkor végéig.
Az 1198-as párizsi, 1215-ös római és az 1279-es budai zsinat végzései például nagyon hasonló módon rendelkeztek e témáról.
A Budai zsinat 46. végzése szerint "a papság ne tûrje, hogy a nép a temetõkertben, vagy magában a templomban táncra kerekedjék, mert Szent Ágoston szerint is inkább kapáljon, vagy szántson valaki ünnepnapon, mintsem, hogy táncoljon.
A források alapján úgy tûnik, hogy amikor a magyarság körében a keresztény hit általános érvényûvé vált, akkorra már az egyház a gyakorlatban teljesen elfordult a tánctól, s a középkori misztikus gondolkodók hatására egyre inkább az ördög szerzeményének tartotta.
A hazai vonatkozású tánctiltó emlékek közül érdemes megemlíteni Szent Gellért 1001 és 1004 között írott elmélkedését, amelyben kikel a papok rossz szokásai ellen, akik kedvelik a vadászatot, a perlekedést, s nem vetik meg a jokulátorokat (zenéléssel, tánccal, zsonglõrködéssel foglalkozó mulattatókat) sem.
Kálmán király idejében, 1100-ban az esztergomi zsinat kénytelen volt rendreutasítani a "kalendás lakomákon résztvevõ papokat kicsapongó magatartásuk miatt.
A sorozatos tiltások miatt a táncok a középkor folyamán fokozatosan eltûntek a templomokból, a szakrális illetve bibliai témájú táncok ábrázolásának divatja azonban - a fönnmaradt emlékek tanúsága szerint - még tovább élt egy ideig.
Ezek talán legszebb Árpád-kori példája Magyarországon a Monomachos korona két rekeszzománc képe, amely valószínûleg Mirjam prófétanõ gyõzelmi táncát mutatja a Vörös-tengeren való átkelés nyomán.
Bizánci munka, amelyet Konstantinos Monomachos császár ajándékozott II. Géza királynak az 1070-es években.
Szintén Bizáncban készült az a bronz tál, amely különféle zenészeket és egy akrobatikus pózban lévõ nõi alakot ábrázol.
A nemzetközi párhuzamok alapján valószínûsíthetõ, hogy ez a figura a bibliai Salomét ábrázolja.
Ezt az alakot látjuk több nyugat-európai templom kapuján és oszlopfõjén (pl. a veronai Szent Zénó egyházban a 11. századból).
Népszerû egyházmûvészeti téma évszázadokon keresztül az angyalok táncának ábrázolása is.
Már Nagy Szent Bazil bizánci egyházatya azt írja a 4. században, hogy az angyalok legfõbb foglalatossága a mennyben a tánc (tripodium), amelyet követendõ példának tart a földi halandók számára.
Az Árpád-kori Magyarországról eddig nem tudunk ilyen esetrõl, azonban az európai párhuzamok alapján valószínûnek tartjuk, hogy egykor nálunk is elõfordult.
Sajnálatos, hogy középkori illusztrált könyveink (Képes legendárium, Nekcsei Biblia, Képes Krónika) egyike sem tartalmaz szakrális, illetve bibliai táncra vonatkozó ábrázolást, ugyanakkor 12-13. századi nyugat-európai kódexekben többször megjelenik Dávid király tánca a frigyláda elõtt, a Góliátot legyõzõ Dávid táncos köszöntése, az angyalok mennyországbeli tánca.
Udvari táncok
Európa formálódó kulturális egységének egyik beszédes bizonyítéka az a középkori társastánc divat, amely nyugatról kiindulva a kontinens nagy részén elterjedt.
Hátterében az európai nemesség sajátos életstílusa és kultúrája, az ún. lovagi életforma állt, amelynek a tánc is szerves részét képezte.
A lovagi költészet és zene mellett a tánc is hozzájárult ahhoz, hogy a nemesség jól észrevehetõen megkülönböztesse magát a parasztságtól és a polgárságtól, s világszemléletének legjobban megfelelõ kultúrát hozzon létre.
A legelterjedtebb tánc a körtánc volt, mely eredetileg egy énekszóra járt nõi körtáncból és egy körben haladó, hangszeres kíséretû, sétáló páros táncból állt.
Idõvel e két rész karakterében közeledett egymáshoz, s az elõzõt is járták párosan, hangszeres kíséret mellett, majd újabb, gyors tempójú, ugrós táncokkal egészültek ki.
13. századra már nálunk is kialakultak a lovagi kultúra virágzásának feltételei - a helyhez kötött királyi udvartartás, a kiegyensúlyozott hatalmi viszonyok és intenzív nemzetközi kapcsolatok.
III. Béla és Zsigmond uralkodása közötti idõben a magyar királyi udvar nagy tiszteletnek örvendett, uralkodók találkozásának színhelye volt.
A magyar királyok rokoni kapcsolatba kerültek olyan uralkodói családokkal, akik Európa legfényesebb lovagi központjait mondhatták magukénak.
Az uralkodók látogatásai, a családi ünnepek, koronázások, követek fogadása, nemzetközi tárgyalások feltehetõen a lovagi szertartások szabályai szerint történtek, ahol elmaradhatatlanok voltak a bajvívások, lovagi tornák, lakomák, vadászatok, táncok és egyéb látványosságok.
Harci táncok
A kalandozó magyarokra vonatkozó egyik 10. századi följegyzés - az Ekkehard krónikában leírt szentgalleni kaland - arról tanúskodik, hogy a harcosok a kolostor udvarán gyõzelmi torhoz fogható mulatozásba kezdtek, s "csapongó jókedvvel táncoltak vezéreik elõtt".
Késõbb, Anonymus Gestája is többször említi a honfoglalásról írva, hogy Árpád vitézei a sikeres hódítások után lakomát tartottak: pl. a Nyíri részek elfoglalásakor "a vitézek nagy örömmel örvendezének és lakomát tartván, ki-ki dicsekszik vala gyõzelmével".
Az Attila hun király városának vélt Etzilburg (Óbuda) harc nélküli bevétele nyomán tartott 20 napos örömünneprõl pedig úgy szól, hogy saját korának lovagi pátoszával színezi át a történteket.
Ezek az említések olyan pantomimikus játékot-táncot takarhatnak, amilyen az ázsiai népek folklórjában máig megtalálható.
A korai harci táncokra vonatkozó csekély forrásaink ilyen módon valószínûleg széleskörû, gazdag történeti hagyomány elhalványuló elemeiként értékelhetõk.
Profán táncok
A középkori egyház profánnak minõsítette mindazt, ami a megszentelt vallási élet keretein kívül esett, s nem volt összeegyeztethetõ a keresztény egyház hitelveivel, eszményeivel.
Ilyen módon kívül rekedt ezen a körön a keletrõl hozott és az itt talált hagyományos kultúra számos eleme (hõsénekek, rituális táncok, kultikus szertartások), valamint az ókori római, bizánci (s talán keletebbi) kultúrák emlékeit megidézõ, táncoló, éneklõ, zenélõ elõadók tevékenysége is.
A magyar forrásokban gyakran emlegetett jokulátorok, historiók, tombások, regösök, igricek (hivatásos mulattatók) letelepedési helyérõl, birtokviszonyairól részletes ismereteink vannak, az általuk létrehozott mûvekrõl azonban alig emlékeznek meg.
A híradások alapján úgy tûnik, hogy egy olyan társadalmi rétegrõl van szó, amely többféle eredetû, igen különbözõ helyzetû emberekbõl áll.
Sokan közülük letelepedtek és királyi, fõúri szolgálatban élnek, mások pedig szerte Európában vándorolva keresik a kenyerüket.
Szolgálataikra igényt tartanak a világi és egyházi fõurak, papok, szerzetesek, városi polgárok és a jobbágyok is.
A 12-13. században egy ügyes mulattatónak verset rögtönözni, akrobatikus mutatványokat végezni, hangszeren játszani, énekelni, táncolni egyformán tudni kellett.
Az Árpád-kori magyar köznép hagyományos táncaira - források hiányában - szintén a késõbbi korok történeti forrásai és a 19-20. századi népitáncok alapján lehet következtetni.
Az összehasonlító történeti- és folklórkutatások alapján úgy tûnik, hogy ebben a korban a hagyományos kultúrában a tánc, a zene, a dráma, a játék és a sport egymással szorosan összefonódva jelentek meg a rítusokban, rítusokon kívül, szakrális és profán környezetben egyaránt.
Ezekbõl az elemekbõl összeálló jelenséget pl. Anonymus a 12-13. század fordulóján Árpád fia Zolta menyegzõjének leírásakor a "ludere" (játszani) szóval jelöli.
Magyar nyelvû forrásokban elõfordul a "tombol" szó is.
A "tánc" kifejezés mint egységes, csak a ritmikus mozgásmûvészetet jelölõ elnevezés ebben a korban volt kialakulóban Európában, s mint nemzetközi vándorszó csak a 14. század közepén jelent meg Magyarországon.
EGYHÁZTÖRTÉNET
SZENT ISTVÁN ÖRÖKSÉGE
Sok nyelvû, sok szokású ország
A magyarság hosszú vándorlása során megismerkedett az egyistenhívõ vallásokkal, melyek kisebb-nagyobb mértékben a Kárpát-medencébe is elkísérték népünket.
Az 1241-es tatárjárásig Magyarországon számottevõ mohamedán lakosság élt böszörmény, izmaelita, káliz és szerecsen néven.
Zárt közösségükrõl tudunk 26 megye mintegy 80 falujában; létszámuk az Ibér-félsziget és Dél-Itália után a legnagyobb a korabeli Nyugat-Európában.
Tagjaik részben a királyi pénzügyi kormányzatban tevékenykedtek, részben kereskedõk, s fõleg határvédõ zsoldoskatonák voltak.
Egy részük már a magyarsággal érkezett az országba a 9. század végén, más részük késõbb települt be katonai toborzás révén vagy spontán módon (pl. a besenyõkkel, kereskedõként).
A szabolcsi zsinat a falusi lakosság fele részének áttelepítésével, a tarcali zsinat a falvaikban történt templomépítéssel, valamint a kötelezõvé tett vegyes házassággal kívánta õket keresztény hitre téríteni.
1150-1220 között jelentõs békés asszimiláció is megindult körükben, melynek a II. András-kori üldözés vetett véget.
Egyes feltevések szerint a zsidóságnak jelentõs számú képviselõje lehetett a magyarsághoz csatlakozott kabar törzs tagjainak körében.
A zsidók a 11. századtól fogva a városias jellegû településeken éltek kisebb közösségekben (diaszpórákban).
A szabolcsi zsinat megtiltotta, hogy keresztényekkel kössenek házasságot, keresztény szolgákat tartsanak és keresztény ünnepeken munkát végezzenek.
Kálmán király elrendelte, hogy a püspöki székhelyekre kell õket telepíteni, és hogy a velük kötött ügyletekrõl pecsétes írást kell kiállítani.
Az 1220-as években részben a királyi pénzügyi kormányzatban játszott jelentõs szerepük miatt, részben az 1217. évi toledói zsinat határozatai értelmében léptek fel ellenük.
IV. Béla a tárnokmester személyében zsidóbírót nevezett ki felügyeletükre.
1251-ben királyi kiváltságlevél biztosította személyi és vagyoni védelmüket, szabályozta adófizetési kötelezettségeiket.
Szent István térítõmunkájának eredményeként a magyarság körében jelentõs eredményeket ért el a keresztény térítés.
A pogány hit erejének fokozatos erõtlenedését mutatja, hogy a Péter király erõszakos feudalizáló törekvései által kiváltott, Vata vezette 1046. évi pogánylázadás nem annyira a keresztény hit, mint inkább a keresztény intézményrendszer és társadalmi rend ellen irányult.
1060-ban I. Béla már könnyedén úrrá lett Vata fia János lázadásán.
A 11. század végén már csak elviekben kellett fellépni a kutaknál áldozatot bemutatók ellen.
A nyugati történetírók politikai okokból ugyan még a 12. század közepén is negatív színben tüntették fel a magyarok kereszténységét, ám az ország krisztianizációja lényegében a 11. század végére befejezõdött.
A kereszténység felvétele terén problémát ezentúl kizárólag a betelepült népek okozhattak.
A 11. század végén kisebb létszámú csoportokban érkezett besenyõk széttelepítésük révén gyorsan beilleszkedtek.
Az 1238-39-ben IV. Béla által egy tömbben befogadott kunok azonban négy évtizeden keresztül kitartottak régi hitük mellett, s csak IV. László kun-törvényei rendelkeztek hathatósan megtérítésükrõl.
A bizánci rítusú keresztény térítés eredményeinek legszembetûnõbb maradványa az egykori gyula törzsének területén szervezõdött erdélyi egyházmegye megnevezése.
Ez végül is nem a központjáról, hanem a görög elõzmény alapján magáról a területrõl kapta a nevét.
A bizánci rítusnak ugyanakkor az Árpád-korban nem volt jelentõs társadalmi bázisa.
A Magyarország területén létrejött bazilita kolostorokat többnyire az uralkodói család bizánci rítust követõ tagjai számára alapították: a veszprémvölgyi zárdát talán Imre herceg menyasszonya, a tihanyi Oroszkõt I. András felesége számára.
A szávaszentdemeteri monostor és a bácsi érsekség görög elõzményei éppen a latin egyházszervezet térhódításának estek áldozatul.
1204 körül felmerült ugyan a lehetõsége, hogy a magyarországi orthodoxokat önálló egyházmegyébe szervezik, de ennek inkább a Bizánci Birodalom ekkori ideiglenes megszûnése lehetett az oka.
A Balkánról beáramló pásztorkodó lakosság ekkor még nem épített templomokat.
Hívek híján a görög egyházi intézményeket latin papok és szerzetesek vették birtokba.
Az elsõ örökösök
Szent István fiához, Imre herceghez, s közvetve minden utódához intézett erkölcstanító Intelmeinek elsõ fejezeteit annak a kérdésnek szentelte, miként kell a királynak az egyházhoz, az egyháziakhoz viszonyulnia, milyen türelemmel kell a népet az egyházba térítenie.
Elsõ utóda, Péter király azonban semmiben sem fogadta meg a tanácsait.
A német uralkodó mintájára megadóztatta az egyházat, két püspököt már rögtön elsõ uralkodása idején leváltott.
Az egyháziakat komoly aggodalommal töltötte el ez az erõszakos mód, ahogyan Péter a korabeli nyugati társadalmi mintákat igyekezett Magyarországra átültetni.
A püspöki kar Gellért vezetésével fellépett ellene, alkalmatlannak nyilvánította a trónra.
Péternek még az emlékét is igyekeztek kitörölni, az óbudai káptalan-alapítását és pécsi székesegyház építkezéseit másnak tulajdonították.
Utóda, Aba Sámuel már minden tekintetben a püspöki kar elvárásainak megfelelõen uralkodott.
Egyházias eljárásának legékesebb bizonyítéka, hogy az általa kinevezett püspököket felterjesztette Rómába.
A világi elõkelõk éppen azért kerültek vele ellentétbe, mivel uralkodása alatt az õsegyház vagyonközösségi elõírásait igyekezett megvalósítani, mely sokban hasonlított a keresztény térítés korának patriarchális viszonyaira, mikor a szegény nemzetségtagokat még védte a nemzetséghez tartozás.
A püspöki kar azonban a ménfõi vereségig kitartott Aba király mellett, akit halála után sári monostorában temettek el, s elterjedt szentségének a híre is.
A Péter király második uralmának véget vetõ események megmutatták, hogy a püspökök félelme koránt sem volt alaptalan.
A békési Vata vezetésével a pogány eszmeiség jegyében felkelés söpörte el a zsarnok uralmát, melyben Gellérttel az élen számos püspök és klerikus vértanúhalált halt.
Csak az a három püspök maradt életben, akik a pogánysággal leszámoló I. András fejére tették a koronát, köztük a Szent Istvántól kinevezett Mór pécsi püspök.
A keresztény rendet helyreállító uralkodó ugyan késõbb "Katolikus" melléknevet kapott, de a Krónikában azt is feljegyezték róla, hogy fiaiban azért szakadt magva, mert kezdetben hagyta a keresztény papok öldösését.
András király szigorú intézkedéseivel szemben nem mutatkozott ellenállás, ami annak a jele, hogy a pogányság ekkor már csak kísérõjelensége volt az eseményeknek.
András nevezetes rendelete volt, hogy Szent Péter ünnepe (június 29.) elõtt háromnapi böjtöt írt elõ.
Öccse, I. Béla törvényei az egyházat is érintették, aki vasárnapról szombatra helyeztette át a vásárokat, hogy ezzel is a keresztény ünnep jellegét óvja.
A hit megszilárdulása
Az I. András halálával kitört trónviszály adott alkalmat elõször a pápának arra, hogy döntõbíróként avatkozzék belügyeinkbe, s az általa támogatott uralkodóval a Szentszék Magyarországgal szemben támasztott hûbéri felsõségi igényeit megkísérelje elismertetni.
VII. Gergely Salamonnal szemben Géza és László mellé állt.
Az 1074-ben Gézához intézett levelében kifejtette, hogy Isten Salamonról rájuk ruházta át az uralmat, mivel õ a császárhoz pártolásával Szent Péternek okozott jogsérelmet (translatio regni).
Géza ugyanakkor a pápa fõhûbérúri igényét nagyon udvariasan Szent István Nagyobb Legendájában utasíttatta el: eszerint ugyanis - Szent István felajánlása révén - Magyarország a szentek hierarchiájában Péter fölött álló Szûz Mária öröksége.
Szent László, majd utóda, Kálmán király uralma alatt a keresztény hit és intézményrendszer végleg megszilárdult Magyarországon.
Legfõbb jele ennek az egyházszervezet jelentõs bõvülése, valamint a keresztény élet formáit meghatározó egyházi törvényhozás intenzívvé válása.
László amellett, hogy némileg átszervezte a meglévõ egyházmegyéket (a kalocsai püspök székhelyét áthelyezte Bácsra, a bihariét Váradra), az újonnan meghódított területeket, Szlavóniát és Horvátországot a zágrábi püspökség megszervezésével kapcsolta az országhoz.
Az új egyházmegyét - ahová a király cseh származású fõpapot nevezett ki püspöknek - az ekkor még valószínûleg egyetlen érsekség, az esztergomi alá rendelte.
A szükséges szerkönyvek is Esztergomból kerültek Zágrábba.
A kalocsai püspökség érseki rangra emelése után került csak késõbb a déli püspökség Kalocsa fennhatósága alá.
A magyar egyház életének jelentõs esztendeje volt 1083, amikor László király parancsára, bizonyosan VII. Gergely pápa hozzájárulása nélkül Székesfehérvárott megtörtént István király és Imre herceg, Csanádon Gellért püspök, Nyitrán vagy Zoboron a vágvölgyi remeték, Zoerard-András és Benedek oltárra emelése.
László 1092-ben Szabolcsra vegyes zsinatot hívott össze.
A király egyházi és világi tanácsadóival intézkedett a reformpápaság által szorgalmazott papi nõtlenség, valamint a régi templomok karbantartása és újak építése, továbbá a vasár- és ünnepnapok szigorú megtartása ügyében.
Az egyházi fegyelem területén szabályozta a jövevény papok befogadását, az egyházi tized fizetését, a házassági ügyeket pedig kifejezetten az egyházi bíráskodás illetékességébe utalta.
A szabolcsi zsinaton elõírt mintegy negyven ünnep között már ott szerepelt az elsõ hazai hitvalló és vértanú szentek, Szent István király (augusztus 20.), Szent Imre herceg (november 5.) és Szent Gellért püspök (szeptember 24.) ünnepe is.
CSÁSZÁR ÉS PÁPA KÖZT
Kálmán és az egyházi reform
Kálmán uralkodása idején, 1104 és 1112 körül két ízben tartottak (most már tisztán egyházi) zsinatot Esztergomban.
A Lõrinc érsek elnökletével és tíz püspöke részvételével összeült zsinat az egyházi fegyelem szigorítására helyezte a hangsúlyt.
Meghatározta a papok legfontosabb kötelmeit, tiltotta a híveknek a pogány szertartásokat, védelmezte az egyházi vagyont a fõpap túlkapásaival szemben.
Rendelkezett az egyházkormányzatról és a papi nõtlenségrõl, a kanonokok, szerzetesek és vidéki papok életmódjáról, gazdasági és társadalmi helyzetérõl, a szertartásrendrõl.
A rontás, varázslás, házasságtörés és emberölés bûntetteit végképp az egyházi bíráskodás illetékességébe sorolta.
A második esztergomi zsinat megszigorította a papi nõtlenséget, és elsõ ízben írta elõ, hogy világiak házasságát az egyház színe elõtt kell kötni.
A második esztergomi zsinat elsõ kánonjai a király ellen elkövetett bûnt a vallás elleni bûncselekménynek minõsítik, s egyházi kiközösítéssel sújtják.
A király egyházkormányzati jogosítványai is csorbítatlanok voltak még ekkor: Kálmán 1113 táján, a László király által megkezdett nyitrai püspökség létrehozásakor ugyanolyan módon, pápai felhatalmazás nélkül járt el, mint elõdje Zágráb esetében.
II. Orbán pápának a Szentszék iránti engedelmességet követelõ levelére a király Szent István harmadik legendájában adta meg a választ.
Hartvik püspök ebben - a pápai koronaküldés elméletébe ágyazva - történeti síkon igazolta Kálmán király egyházkormányzati jogait.
Elmélete (a szicíliai uralkodó mellett) a 12. század folyamán végig különleges helyzetet biztosított a magyar királynak: a pápa csak az õ engedélyével küldhetett legátust az országba, a magyar klérus pedig csak az uralkodó tudtával tarthatott kapcsolatot a Szentszékkel.
Bár III. Ince pápa 1201-ben csak azzal a megszorítással engedélyezte Szent István zsolozsmájában olvasmányként a Hartvik-féle legendát, hogy kiiktatta belõle azt a passzust, miszerint Szent István az egyház ügyeiben "mindkét jogon" intézkedett - a magyar uralkodó apostoli királysági igényei még a 13. században is elevenen éltek.
1238-ban IV. Béla király bolgár hadjárata idején éppen ennek alapján kérte arra a pápát, hogy ezeknek teljes birtokában járhasson el a meghódítandó területeken: apostoli kereszt járjon elõtte, s az egyházszervezetet szabadon létrehozhassa.
A szerzetesek évszázada
A 12. század Magyarországának egyik legfeltûnõbb egyháztörténeti jelensége a szerzetesség változatos formáinak megjelenése.
A 11. század a bencés szerzetesség egyeduralmának idõszaka volt.
Ekkor alakult ki a magyarországi monaszticizmus alapvetõ szerkezete, a királyi és magánalapítású monostorok hálózata.
Szent István után szinte minden e korban élt uralkodó megalapította a maga monostorát, mely a legtöbb esetben temetkezõhelyéül is szolgált: I. András 1055-ben Tihanyban, I. Béla 1061-ben Szekszárdon, I. Géza 1075-ben Garamszentbenedeken, I. László Somogyvárott 1091-ben.
A világi urak a század elsõ felében még a monostoroknak tett adományokkal adtak hangot vallási meggyõzõdésüknek, késõbb õk is monostoralapítással igyekeztek gondoskodni lelki üdvösségükrõl és saját temetkezõhelyrõl: a Gyõr nembeli Ottó ispán 1061-ben Zselicszentjakabon, az Aba nembeli Péter 1067-ben Tisza-menti udvarházában, Százdon alapított monostort.
II. István uralkodása alatt telepedtek le Váradhegyfokon a lelkipásztorkodást célul tûzõ premontrei kanonokok.
A bencés életmódot szigorúan megreformáló, a modern gazdálkodás és a gótika elterjedésében jelentõs szerepet játszó cisztercieket 1142-ben II. Géza hívta a Bátaszék melletti Cikádorra.
Nagyobb arányú megtelepedésük csak III. Béla idején történt: ekkor keletkezett Egres, Zirc, Szentgotthárd, Pilis és Pásztó monostora, melyek maguk is további apátságok anyamonostorai lettek.
Az új rendek magyarországi elterjedésének sajátossága, hogy a ciszterci házak többségét a német közvetítõ monostorok kiiktatásával közvetlenül a legjelentõsebb francia anyaházakból telepítették (ám Cikádort pl. Heiligenkreuzból).
A másik jellemzõ, hogy a rendek nyugat-európai elterjedéséhez képest fordított arány állapítható meg: a Nyugaton rendkívül népszerû ciszterciek közel húsz monostorához képest a premontreiek csaknem kétszer annyi házat hoztak létre.
Míg a ciszterciek nem szívesen vállalták a világi nagybirtokosok kegyuraságát, s szinte kivétel nélkül a király patronátusa alá tartoztak, a premontreiek elfogadták a világiaktól való függést, s kegyuraikat a ciszterciekkel szemben akadálytalanul eltemették templomaikban.
A magyar kereszténység erõsödésének jele az ország tekintélyének 12. századi növekedése.
Ez elsõsorban abban nyilvánult meg, hogy a pápa és a német-római császár egyaránt igényt tartott a magyar uralkodó állásfoglalására.
Az 1159. évi kettõs pápaválasztás után II. Géza király ugyan elõször Barbarossa Frigyes oldalára állt, 1160-tól fogva azonban Lukács esztergomi érsek hatására következetesen III. Sándor pápát támogatta csakúgy, mint utódai, egészen annak 1177. évi gyõzelméig.
Lukács érseknek III. Béla királlyal való viszálya lett a kiindulópontja a két érsekség, Esztergom és Kalocsa versengésének.
A 13. század elsõ évtizedeiben végleg Esztergom lett az ország elsõ érseksége, mely rangsort elõször 1239-ben említik a források.
Szerepe lehetett Lukácsnak az esztergomi Szent Tamás prépostság megalapításában is, hisz azt egykori iskolatársáról, Canterbury érsekérõl, Becket Tamásról nevezték el.
A lovagrendeket Magyarországon 1147 óta az esztergomi ispotályosok (johanniták), illetve 1169 óta Vránán a templomosok képviselték, akik a betegápolásban és a hadakozásban játszottak jelentõs szerepet.
A vallásos eszmeiség megerõsödésének jele, hogy a keresztes mozgalom által hazánk is bekapcsolódott a Szentföld felszabadításáért vívott küzdelmekbe.
1217-ben II. András király állt az ötödik keresztes hadjárat élén, melyben mindkét rend tagjai részt vettek, ugyanúgy, mint 1241-ben a tatárok ellen vívott muhi csatában.
A 13. század végére a johannita házak száma elérte a harmincat.
A legrövidebb ideig a Német Lovagrend tagjai voltak jelen hazánkban.
Miután 1211-ben II. András rájuk bízta a Barcaságot, önállósági törekvéseik miatt már 1225-ben arra kényszerült a magyar uralkodó, hogy kiûzze õket az országból.
Felmerült annak a lehetõsége, hogy az esztergomi ispotályos rend magyar alapítású volt, akik fõkolostoruk mellett a Szentföldön (Jeruzsálemben és Akkonban) is tartottak fenn házakat.
Az egyházszervezet
A 12-13. század fordulója újabb jelentõs egyházszervezeti bõvülést hozott.
Az Erdélybe és a Szepességbe települt szászok számára 1186 táján és 1198-ban hozta létre az uralkodó a szebeni és a szepesi prépostságot.
A milkói püspökséget a kunok között térítõ domonkosok szervezték meg 1228-ban, míg az 1229-ben jóváhagyott szerémi püspökség Csák Ugrin kalocsai érsek magánalapítása volt, melynek célja a Balkán felõl beáramló eretnekség elhárítása lehetett.
A dalmát vidék és a déli végek tartós birtoklása idején kapcsolódott az ország egyházszervezetéhez a boszniai püspökség, melynek székhelye Diakóvár lett, valamint a dalmáciai Spalató egyháztartománya és püspökségei.
A 13. századra kialakultak az ország plébániahálózatának alapvonalai.
A PÁPASÁG ÁRNYÉKÁBAN
Új szerzetesrendek
A 13. század városias településein megjelent tömeges szegénység kihívására új szerzetesi mozgalom született: a koldulórendek.
1221-ben a domonkos rend alapításánál ott volt Magyarországi Pál, a bolognai egyetem rektora, aki az elsõ Magyarországra küldött csoport vezetõje lett.
Házaik száma az elsõ megtelepülések, Gyõr és Székesfehérvár után a tatárjárás idejére elérte a tizet.
A ferencesek elsõ házát a német provincia alapította Egerben; 1233-ra a magyarországi házak külön õrségbe, 1238-ra külön rendtartományba szervezõdtek.
A magyar történelemben jelentõs szerepet játszó harmadik rend az egyetlen magyar alapítású szerzet, a pálosoké.
Bertalan pécsi püspök a Jakab-hegyi remetéket 1225-ben gyûjtötte kolostorba.
1250-ben a pilisi hegyekben élõ remeték számára Kesztölc falu határában a Szent Kereszt tiszteletére alapított kolostort.
1256-ban adott nevet a rendnek, Remete Szent Pál szerzetének nevezte el.
IV. Sándor pápa 1262-ben Aquinói Szent Tamás unszolására ismerte el az új szerzetesrendet.
A koldulórendek és a gazdasági változások hatására visszaszorultak a monasztikus rendek, a bencések és a ciszterciek nagy korszaka 1240 táján véget ért.
Legátusok Magyarországon
A 13. század során az invesztitúra-harcban megerõsödött pápaság Európa-szerte nagy befolyást nyert.
III. Ince pápa sokszori felszólítása után ugyan csak politikai érdekek bírták rá 1217-ben II. Andrást apja keresztes-fogadalmának teljesítésére.
Az 1220-as évek közepén a pápa a magyar uralkodó tékozló birtokpolitikájával szemben fogalmazta meg a koronajavak elidegeníthetetlenségének elvét.
Ez szolgált alapul Béla királyfi birtokvisszaszerzési politikájához.
A század folyamán két ízben is járt pápai legátus az országban.
1233-ban Pecorari Jakab palestrinai püspök a beregi erdõben egyezséget hozott létre, s megígértette az uralkodóval, hogy az 1222-ben megígért alapvetõ kiváltságokat (az egyházi személyek egyházi bíróság elé tartozását és adómentességét) megtartja, valamint biztosította az egyház sómonopóliumát.
Fülöp fermói püspököt azért küldte III. Miklós pápa Magyarországra, hogy a király tekintélyét helyreállítsa és a pogány kunok problémáját megoldja.
A kun kérdés rendezése után Fülöp legátus 1279-ben zsinatot hívott össze Budára, melynek célja a katolikus hit és az egyház szabadságának biztosítása, az egyháziak és világiak életvitelének, erkölcseinek megjavítása volt.
Egyház és társadalom az Árpád-korban
A 13. század folyamán megszilárdult a magyarországi egyházi rend szerkezete.
Ennek élén a világi bárókkal egyenrangú, a királyi tanács jelentõs hányadát kitevõ, gyakran hadakozó fõpapság állt, alatta a káptalanok prépostjaival és a monostorok apátjaival.
A középréteget a káptalani papság, a kanonokok képezték, akik anyagi helyzetüknél fogva külföldi iskolákba is eljárhattak, s nem ritkán a király kápolnájának is tagjai voltak.
Az alsó papságot a szerény anyagiakkal rendelkezõ plébánosok és lelkészek, valamint a kanonokok kórusbeli helyettesítését ellátó javadalmas papok és kóruspapok tették ki.
Az egyház fõpapjai és a tekintélyes monostorok hatalmas örök tulajdonú birtokokkal rendelkeztek.
Az egyházi birtokok szórt birtokok voltak, melyeknek a munkaszervezete szolgálat szerint csoportosított szolganépeivel a korai korszakban lendületes fejlõdést biztosított.
A 13. században azonban a világi nagybirtok vette át tõle a vezetõ szerepet, s a szórt egyházi gazdaságok hanyatlásnak indultak.
A papság szerepe ugyanakkor a közéletben is állandósult.
A Kálmán-kori szinodális bíróságok már megmutatták, hogy a világi társadalom igényli az egyház közéleti szerepvállalását.
A püspöki székhelyeken a tüzesvaspróbáknál játszott tanúsító szerepbõl a 12. század végétõl fogva egyre nagyobb ütemben bontakozott ki a vidéki írásbeliség ellátására a hiteleshelyi szervezet.
Ennek elsõ intézményei a nagy székeskáptalanok és a királyi prépostságok voltak (Veszprém, Székesfehérvár, Gyõr, Esztergom, Buda), amelyeket a század 40-es éveitõl fogva a szerzetesrendi konventek, a bencések és a premontreiek követtek.
Elvi szinten ugyan a 12. század végén a fõpapi székek betöltésének kérdése megoldódott, a gyakorlatban azonban az uralkodó rendelkezett mindazon eszközzel, mellyel saját jelöltjét a püspöki székbe segíthette.
Az egyházfegyelmi ügyeknek a pápai kúriába való központosítása mellett ez továbbra is nehézséget okozott a Szentszék és Magyarország kapcsolataiban.
Miután IV. Béla nem kapott hathatós segítséget a pápaságtól a tatárok pusztítása idején, keserûen tett szemrehányást az egyház fejének.
A magyar kereszténység életerejét mutatják missziós vállalkozásai.
Egyrészt a Keleten maradt magyarság felkutatására és a havasalföldi kunok térítésére a domonkosok vállalkoztak, másrészt a Balkán irányában a király maga vállalkozott a térítés szervezésére és hathatós támogatására, valamint az egyházszervezet kiépítésére.
A belsõ misszióra IV. László koráig a pogány kunok adtak lehetõséget.
Az esztergomi érsek tekintélye már az 1230-as években erõsnek látszott, a második Aranybullában, 1231-ben õ kapta az ellenállási jogot.
A század közepétõl zsinatokon igyekezett gondoskodni egyháztartománya papságáról.
Az érsek volt az elsõ, aki fõpapként a világi kormányzat területén jelentõs szerepet nyert, Esztergom vármegye örökös ispánja lett.
A század végén Lodomér érsek alakja mutatja legvilágosabban a magyarországi egyháznak a társadalomban betöltött helyét és szerepét.
Az esztergomi érsek állt az élére annak az egyháziak által irányított mozgalomnak, mely a IV. László korában meggyengült magyar társadalom újjászervezését vállalta a legmodernebb európai mintáknak, a korai rendiségnek Magyarországra való átültetésével.
Lodomér halála 1298-ban szinte jelképes értékkel bír: lezárja a magyar egyház történetének elsõ korszakát.
TÖRTÉNETI FÖLDRAJZ
A MAGYAR KIRÁLYSÁG ÉS SZOMSZÉDAI
Az ország képe
Az Árpád-kori Magyarország általános képének megrajzolását több, egymást kiegészítõ leírás teszi lehetõvé.
Három közülük a 12. század közepérõl való.
1147-ben, a második keresztes hadjárat résztvevõivel vonult át az országon Freisingi Ottó német püspök, aki egyik munkájában megörökítette magyarországi tapasztalatait.
Egy másik utazó, a mohamedán Abu-Hámid al-Garnáti 1150 és 1153 között élt Magyarországon.
A harmadik leírást a szicíliai arab földrajztudós, Idriszi készítette 1154-ben.
Ezek mellé társítható az a mû, melyet 1308-ban egy ismeretlen készített Kelet-Európa leírása címen.
Mindezen munkák egybehangzóan természeti kincsekben bõvelkedõ, gazdag országként jellemzik az Árpádok királyságát.
Az ország földjének termékenysége miatt - a nyugat-európai viszonyokhoz képest - csak ritkán ütötte fel a fejét az éhínség.
A föld méhében szintén kincsek rejtõztek.
Jelentõs volt az ezüstbányászat - korai központjai a felvidéki Selmecbánya és az észak-erdélyi Radna, az arany kitermelésének igazi virágkora majd a 14. században köszönt be.
A nemesfémek mellett fõként vasat és rezet hoztak a felszínre.
A fémeken kívül a bányászat fõ terméke az ételízesítõként és tartósítószerként is nélkülözhetetlen só volt.
A legfontosabb sóbányák Erdélyben és a király tulajdonában voltak, a sóforgalmazás hasznából azonban az egyház is részesedett.
A szomszédok
Az Árpád-kori Magyarország területe hozzávetõleg azonos volt a Kárpát-medencével.
Ennek peremterületei azonban a 11-12. század folyamán jórészt lakatlanok voltak, s csak a korszak végére indult meg benépesülésük.
Az ország nyugati szomszédja a 962-ben megszületett Német-Római Császárság volt, közelebbrõl Ausztria és Stájerország.
Északnyugatról a szintén a császárság egy tartományaként létrejött Csehországhoz tartozó Morvaország volt a szomszéd.
Északon Lengyelországgal, keletebbre a kijevi Oroszországgal érintkeztek az ország határai.
Ez utóbbi részekre hullása után Halics (Galicia) és Vlagyimír (Lodomeria) volt a két legközelebbi orosz fejedelemség.
A Kárpátoktól keletre a steppe terült el, melyen különbözõ nomád népek váltották egymást.
A 11. század derekától a kunok uralták e vidéket, melyet róluk neveztek a 13. században Kunországnak, s melyen a 14. században a két román fejedelemség, Moldva (Erdélytõl keletre) és Havasalföld (Erdélytõl délre) kialakul majd.
A déli szomszéd elõbb Bulgária, utóbb az azt bekebelezõ Bizánci Birodalom, majd a 13. század elejétõl az újra önállósuló Bulgária mellett két délszláv államalakulat, Szerbia és Bosznia volt.
A délnyugatról határos Horvátországról alább még lesz szó.
AZ ORSZÁG IGAZGATÁSA
Az udvar és az ispánságok
Az ország igazgatásában részint az udvarhoz, részint a területi igazgatás egyes intézményeihez kötõdõ tisztségviselõk voltak a király segítségére.
Az elõbbiek sorában az elsõ hely a nádort illette meg.
E méltóság viselõje a 11. században az udvar ispánjaként elsõsorban még gazdasági feladatokat látott el, a 13. századra viszont országos hatáskörû bíróvá vált.
Gazdasági feladatait elõbb a királyi udvarispán vette át, majd miután ez országbíró néven már maga is csak bírói ügyekkel foglalkozott, a 13. század elején a tárnokmester.
Ugyanekkor tûnik fel az udvarban az asztalnok-, a lovász- és a pohárnokmester.
Mindezen méltóságok viselõi a király bizalmát élvezõ elõkelõk közül kerültek ki, s tagjai voltak a politikai ügyekben döntõ királyi tanácsnak.
Más királyi tisztségviselõk a különbözõ ispánságok élén álltak.
Ispánságba szervezve éltek a speciális szolgáltatásokkal terhelt királyi szolgálónépek (pl. a lovászok), udvarnokispánságokat alakítottak ki egy-egy királyi udvarház, s várispánságokat a királyi várak körül.
Ez utóbbiak voltak a királyi várszervezet helyi egységei, amelyeknek a kisebb-nagyobb csoportokban elhelyezkedõ birtoktestei egyfajta, területileg össze nem függõ uradalmat alkottak a központként szolgáló, a 11-12. században többnyire faszerkezetes földsáncokkal erõdített ispáni várral együtt.
A várispánságok többsége egy-egy megyéhez kapcsolódott, ezért ispáni tisztük bárói méltóságnak számított.
A megye intézménye
A megye az ország területi igazgatásának alapintézménye volt.
Az elsõ megyék az államalapítás idején, a hazai viszonyokból kisarjadva keltek életre.
A megyék egy-egy királyi vár uralmi körzetére terjedtek ki, nem voltak azonban azonosak a várispánságokkal. A megye területe ugyanis a helyi várispánságon túlmenõen a határain belül fekvõ királyi, egyházi és világi magánbirtokokat is magában foglalta.
A helyi várispánság élén álló személy ugyanakkor azonos volt a megyét igazgató megyésispánnal, aki kettõs minõségében kiterjedt katonai, bírói, gazdasági és igazgatási jogokkal rendelkezett.
A megye ezen korai típusát szokás királyi vármegyének nevezni, melyet ispánja a helyi várispánság intézményein keresztül kormányzott.
A királyi vármegye intézményét a 13. század utolsó harmadában váltotta fel az ún. nemesi megye.
A 13. század folyamán a nagy birtokadományok következtében a várispánságok szervezete összeomlott, s a királyi szerviensi státuson keresztül a nemesi jogokat elnyerõ birtokos közszabadok is kikerültek a megyésispán joghatósága alól.
Ennek következtében a megyei igazgatás hagyományos rendje nem volt többé fenntartható.
A megoldást az jelentette, hogy a megyésispán mellé rendelték a megyei nemesek közül kikerülõ négy szolgabírát, s az így kialakított megyei hatóság lett az illetékes a megyebeliek, a 14. század végéig a nem nemesek ügyeiben is.
A tartományok
Az ország két vidékén a megyék fölött álló különkormányzat alakult ki, Erdélyben a vajda, Szlavóniában a bán igazgatása alatt.
Az erdélyi vajda eredetileg a korai idõkben Dél-Erdély egészére kiterjedõ Fehér megye ispánja volt, akinek a joghatósága a 13. század derekára terjedt ki a többi erdélyi megye fölé.
A vajda a király helytartójaként széleskörû bírói, katonai és gazdasági jogkörrel rendelkezett.
Hasonló szerepe volt a Dráva és a Száva közének nyugati felére kiterjedõ középkori Szlavónia élén álló bánnak.
Mind a vajda, mind a bán a királyi tanácsban helyet foglaló bárók közé számított.
A 13. században az ország déli határai mentén további bánságok létesültek, melyek közül a macsói és a szörényi voltak a jelentõsebbek.
A 11-12. század fordulójától kezdõdõen az Árpádok királyságához tartozott a Dinári-Alpok és az Adriai-tenger között elterülõ középkori Horvátország is.
A szláv népek közé tartozó horvátok államát 1091-ben Szent László hódította meg, a magyar uralmat pedig a magát 1102-ben horvát királlyá koronáztató Kálmán szilárdította meg.
Horvátország eltérõ társadalmi és intézményi berendezkedése megmaradt ugyan, ám egészen 1918-ig a mindenkori magyar uralkodó viselte a horvát királyi címet, a továbbiakban külön koronázás nélkül is.
Horvátországot - a 13. századtól mindenesetre - Szlavóniával együtt kormányozták a bánok.
AZ ORSZÁG NEM MAGYAR LAKÓI
A keleti jövevények
Az Árpád-kori Magyarországon kezdettõl fogva több etnikum élt együtt.
Ezek némelyikét - pl. különbözõ szláv csoportokat, illetve az avar kori népesség töredékeit - a honfoglaló magyarok a Kárpát-medencében találták, mások viszont a 10-13. század folyamán költöztek be az országba.
Az is kétségtelen, hogy a honfoglaló magyarság sem volt egységes sem etnikai, sem nyelvi tekintetben: a finnugor alapnépesség különféle török és iráni nyelveket beszélõ töredékeket foglalt politikai egységbe a hétmagyar törzsszövetségben.
A bevándorlók egy része keletrõl érkezett. Közéjük tartoztak azok a különbözõ eredetû muszlimok, akiket Magyarországon részint izmaelitáknak (vagy böszörményeknek), részint kálizoknak neveztek.
Az izmaeliták egy része katonáskodott, mások kereskedõk vagy gazdasági szakemberek voltak.
Jelentõsebb csoportjaik éltek a Nyírségben és a Szerémségben.
Az elsõ izmaeliták talán a honfoglalókkal érkezhettek a Kárpát-medencébe, s még a 12. század közepérõl is van adat bevándorlásukra.
Vallási különállásukat már a 11. századi törvények megpróbálták felszámolni, ennek ellenére egyes közösségeik a 13. század közepéig fennmaradtak, s csak azt követõen olvadtak be a keresztény magyarságba.
Szintén a korai jövevények közé tartoznak a török nyelvek egy fajtáját beszélõ besenyõk.
A 10-12. század folyamán kisebb-nagyobb csoportokban beköltözõ besenyõk fõként Fejér és Tolna megyében éltek jelentõsebb számban.
Egy részük hamar beolvadt a magyarságba, más csoportjaik önálló ispánságokba szervezve még a 14. században is megõrizték etnikai arculatukat.
Már a 10. században éltek a Kárpát-medencében zsidók, jóllehet a rájuk vonatkozó adatok csak a 11. század végétõl kezdve sokasodnak meg.
Többségük kereskedelemmel és pénzügyletekkel foglalkozott.
Helyzetük országosan érvényes szabályozásáról 1251-ben IV. Béla külön törvényben gondoskodott.
A 13. század közepén egy újabb török nyelvû nép, a kunok töredékei vándoroltak be az országba.
A kunok a tatárjárás után a Duna-Tisza-közén, a Körösök és a Maros vidékén nomadizáltak, s az 1279. évi kun törvény rendelkezései ellenére sokáig õrizték pogány hagyományaikat.
1270 után a mindenkori nádor gyakorolta felettük a fõhatóságot.
Szállásterületeiket nem tagolták be a megyeszervezetbe, a 15. századra ezekbõl alakultak ki a sajátos etnikai különkormányzatot alkotó kun székek.
Feltehetõ, hogy a Magyarországon a 14. századtól említett, iráni eredetû jászok elsõ csoportjai a kunokkal együtt érkeztek az országba.
A 13. században jelentek meg a Magyar Királyság határain belül a románok.
A latinból származó nyelvet beszélõ õsromán nép a Kr. u. I. évezredben alakult ki a Balkán-félsziget közepén.
A vándorló állattartás egy sajátos formáját ûzõ románok, akiket a szláv és a bizánci források vlach néven emlegetnek, a 12-13. század fordulója táján bukkannak fel elõször Erdély területén.
Elsõ csoportjaik a dél-erdélyi Fogaras környékén telepedtek meg, a tatárjárást követõen Erdély mellett már Bihar megye hegyvidékein is éltek, egyelõre még nem túl jelentõs számban.
Bevándorlásuk a középkor késõbbi évszázadaiban is folytatódott.
A középkorban a magyarságtól különbözõ etnikumnak tekintették a székelyeket, a különállásukat sajátos intézményeik és szokásaik is kifejezésre juttatták.
Az írott forrásokban a 12. században feltûnõ székelyek eredete nem tisztázott.
Egy vélemény szerint a bolgár-török eszkil törzsnek a magyarsághoz még a kelet-európai steppén csatlakozott töredéke utódai lennének, s elmagyarosodásuk már a honfoglalás elõtt végbement volna.
Mivel azonban semmi nyoma annak, hogy a székelyek a magyaron kívül valaha is más nyelvet beszéltek volna, más kutatók úgy vélekednek, hogy a székelység különbözõ magyar csoportokból szervezõdött meg, s csak másodlagosan alakult ki etnikai önállóságuk képzete.
A székelyek jelenléte az Árpád-kori Magyarország számos pontján kimutatható.
A nyugati határszél, valamint Szabolcs és Baranya megye mellett kiváltképp a Bihar megyei Telegd környéke tekinthetõ jelentõs korai településterületüknek.
Erdélyben elõször a 13. század elején említenek székelyeket, de feltehetõ, hogy a dél-erdélyi székely telepek a 12. században is megvoltak már.
A székelyek nagy többségét 1200 körül telepítették le a határ védelmére a mai Székelyföld területén, ahol az erdélyi vajda fennhatósága alá nem tartozó, különálló székely ispánságot szerveztek meg számukra.
Itt fejlõdtek ki a 14. századra a székely igazgatás sajátos intézményeiként a székely székek.
A székelyek archaikus társadalmi berendezkedése az egész középkorban fennmaradt.
A nyugati bevándorlók
Az országba bevándorló idegenek más csoportjai Nyugat-Európa különbözõ tájairól érkeztek, s a hospes kifejezést elsõsorban rájuk alkalmazták.
Egy részüket olasznak (Latinus) mondták, mely kifejezés az újlatin nyelveket beszélõ népeket jelölte, s ily módon az itáliaiak mellett franciákra és vallonokra is vonatkozott.
A 11. század közepétõl kezdõdõ bevándorlásuk eredményeként jelentõsebb olasz településterületek alakultak ki a mai Sárospatak környékén, a Szerémségben és Eger vidékén.
Az olaszok többsége földmûvesként telepedett le az országban.
Néhány nagyobb településen (pl. Esztergom, Székesfehérvár) ugyanakkor olasz kereskedõkolóniák létesültek.
Ez utóbbi hospesközösségek jelentették a nyugat-európai típusú városi fejlõdés csíráit Magyarországon.
A nyugati betelepülõk másik jelentõsebb csoportja németajkú volt, s õket utóbb összefoglalóan szászoknak nevezték.
Betelepülésük már a 11. században megindulhatott, két nagyobb településterületük - Erdélyben és a Szepességben - azonban csak a 12. század közepétõl formálódott ki.
Erdélyben négy körzetben alakult ki a 13. század végére a vajdai hatalomtól független szász ispánság Szeben, Brassó, Radna és Beszterce központtal.
A középkor végére kialakuló erdélyi szász önkormányzat alapjait II. András 1224-ben kiadott, a szebeni szászok jogait és kötelezettségeit rögzítõ kiváltságlevele, az Andreanum vetette meg.
Az erdélyi szászok többsége földmûvelésbõl élt, vezetõiket gerébeknek nevezték.
A Radna környékén megtelepülõk egy része ugyanakkor a helyi ezüstlelõhelyeket kiaknázó bányász volt.
A szepességi szászok között parasztok és bányászok egyaránt fellelhetõk.
Az itteni németség elsõ csoportjait a tatárjárás után követte egy nagyobb betelepülési hullám.
A 13. század második felében már önálló ispánságba szervezve éltek a szepesi szászok, akiknek helyzetét 1271-ben egy, az Andreanumhoz sokban hasonló kiváltságlevélben rendezte V. István.
A tatárjárás után öltött nagyobb méreteket a Szepesség szlávokkal való betelepülése is.
A telepítést a soltészok végezték, s a Cseh-, Morva- és Lengyelországból érkezõ betelepülõk összeolvadása a Felvidék õslakos szlávságával alakította ki a mai szlovák népet.
TELEPÜLÉS ÉS LAKÓHELY
Utak
Az ország tájait utak kötötték össze, s ezek országhatárokon túlnyúló folytatásai kapcsolták be a Magyar Királyságot a környezõ világ vérkeringésébe.
A 10. század elzárkózását feladva Szent István nyitotta meg 1018 táján a Nyugat-Európát Bizáncon keresztül a Szentfölddel összekötõ szárazföldi utat, mely Gyõr és Székesfehérvár érintésével szelte át a Dunántúlt, s vezetett tovább a Balkán felé.
A kereskedelmi és katonai szerepet egyaránt betöltõ nagy utak a korai királyi központok - Esztergom, Székesfehérvár, Óbuda - által kijelölt háromszögbõl indultak ki, s ezért nevezték e vidéket - a tényleges földrajzi helyzetnek egyébként megfelelõ módon - már igen korán az ország közepének.
A korai úthálózatról Idriszi leírása tartott fenn értékes híradást.
Munkájából négy fõbb útvonal rajzolódik ki.
Az egyik az erdélyi só szállításának útvonalát mutatja Gyulafehérvár, Csanád és Csongrád állomásokon keresztül.
A Kijev felé vezetõ utat Vác, Eger és Ungvár említése jelzi, míg a Bizánc felé menõ forgalom csomópontjai Bács, Titel, Keve és Barancs, valamint Nagyolaszi lehettek.
Figyelemre méltó, hogy a nyugat felé vezetõ, a Duna vonalát követõ út Idriszi leírásában még viszonylag jelentéktelennek mutatkozik.
A 13. század második felére ez a helyzet két ponton változott meg döntõen.
A korábbi centrális régió szerepét egyetlen város, a tatárjárás után alapított Buda - és túlparti ikervárosa, Pest - vette át, s az ország legjelentõsebb hat útvonala ezekbõl a városokból indult ki.
A 13. század folyamán a Kárpát-medence szomszédságában lezajlott politikai események következtében ugyanakkor a kijevi és a bizánci kereskedelem jelentõsége részint megszûnt, részint jelentõsen visszaesett.
Helyüket a nyugat-európai kapcsolatok vették át, s ennek megfelelõen az oda vezetõ utak váltak a forgalom fõ ütõereivé.
Falvak
A falu a mezõgazdasággal foglalkozó lakosság kisebb települési egységét jelenti.
Az Árpád-korban ezt a települési típust a formák sokfélesége és dinamizmusa jellemezte.
A magyarság a honfoglalás korában félnomád gazdálkodást és életmódot folytatott.
Ennek keretei között a családok már éveken át azonos helyen létesítettek téli szállást a hideg évszak átvészelésére.
A téli szállást általában néhány, egymással rokon család tartotta fenn, és ennek környékén voltak a megmûvelt földjeik is.
A magyar nyelv bolgár-török jövevényszavai arra utalnak, hogy ott már nemcsak gabonanemûeket, hanem konyhakerti növényeket is termesztettek.
A téli szállások váltak a késõbbi falvak csíráivá oly módon, hogy a késõbbiekben már nem az egész család követte tavasztól õszig legelõrõl-legelõre az állatokat, hanem csak néhány, erre kijelölt férfi.
Az államalapítás után a vármegyeszervezet kiépítése illetve az egyházi és a világi nagybirtok megszervezése is a tartós letelepedés irányába hatott.
A 11. század írott forrásai már a nomadizmus teljes hiányát tükrözik, ebben azonban szerepet játszhatott a nyugat-európai szemtanúk szemlélete is.
Szent István és Szent László törvényeiben, valamint a 11. századi adománylevelekben a közrendûek lakóhelyeként csak és kizárólag a rögzített határokkal rendelkezõ falu (villa) tûnik fel.
A nemzetségi kötelékekre utaló nyomok e forrásokból hiányoznak, viszont a késõbbi századokhoz hasonlóan a falunak már volt vezetõje: a falunagy, késõbbi nevén a bíró (villicus).
Újkori (baskír, kazah, kirgiz) néprajzi párhuzamok alapján azt is feltételezhetjük, hogy ekkor még legelõváltás folyhatott, de már csak egy-egy falu rögzített határain belül.
A tavaszonként kihajtott jószágot már nem a falu egész lakossága, hanem csak egy része követhette.
Az Árpád-kori falvak többségében a földmûvelésnél még fontosabb lehetett az állattartás, bár e két gazdálkodási ágat általában egy és ugyanazon családi gazdaság keretei között, egymást kiegészítve ûzték.
A félnomád gazdálkodási rendszerben fontos szerep jutott a szálláshely környékén tartott kezes állatoknak.
A trágyázás híján ugyanis a mûvelt földek hamar kimerültek, és e hátrányt a korábbi faluhelyek feltörésével és mûvelésével igyekeztek csökkenteni.
Ennek következtében a téli szállás, a korai falu helyét tovább kellett költöztetni, hogy a régebbi szálláshely "kövérebb" földjét mûvelni lehessen.
E jelenség történeti vetülete Szent László azon törvénye, amely megtiltja a falvaknak a templomtól távolra való költöztetését.
A ciklikusan költözködõ falu régészeti nyoma, hogy legalább 8-10 Árpád-kori telep helyét lehet megtalálni egy-egy mai település közigazgatási határain belül.
Ezt hívják vad, vagy más néven szabályozatlan talajváltó rendszernek.
A 13. század közepéig ezen a képen nem következett be alapvetõ változás, inkább csak a települések száma nõtt.
Ennek következtében csökkent a sík vidékeken a nagy határú falvak száma, a 12. század végétõl pedig megindult az ország keleti és északi szélén lévõ hegyvidékek sûrûbb betelepítése is.
Az egyes falvak igen eltérõ nagyságúak voltak: lélekszámuk 16 és 65 család közt ingadozott, a leggyakoribb a 20-25 családot befogadó falu volt.
Úgy tûnik, egy-egy falu nagyságát lakóinak jogállása is befolyásolta.
A királyi és egyházi birtokok népei közül a mezõgazdasági vagy kézmûves szolgálattal tartozók éltek népesebb falvakban, míg a fegyveres szolgálatot tevõknek - a kisbirtokosokhoz hasonló körülmények közt - jóval kisebb telepeik voltak.
Ezeken kívül létezett még egy tanyaszerû, egy-két lakóházból álló település is, valamint egy prédiumnak nevezett sajátos, kisméretû településtípus is.
Ez utóbbi általában a világi magánföldesúr saját kezelésében levõ, majorságszerû gazdasági központ volt, rabszolga jogállású lakossággal.
Az Árpád-kori falvak szerkezetét alapvetõen meghatározta természeti környezetük.
Általában állóvíz vagy vízfolyás közelében, de árvízmentes magaslaton létesültek.
A helykiválasztás módját nemcsak a vízellátás motiválhatta, bár ásott kutak ez idõben még ritkaságszámba mentek.
Az élõvízbõl kifogott hal az élelmezést szolgálta, a parton levágott nád és sás fontos építõanyag volt.
Az úthálózat - úgy tûnik - ekkor még nemigen vonzhatta magához a falvakat.
A régészeti feltárások alapján már fel lehet vázolni a téli szállások vagy falvak alaprajzi rendszerét.
A települési hely általában nagy kiterjedésû volt.
E korai telepeken látszólag rendszertelenül, "bokrokban" helyezkedtek el a jurtok, házak, kemencék, vermek.
A szállások legtöbbször a kezes állatok tartására kialakított karámok és árokrendszerek köré szervezõdtek; az elkerített részek sarkában találhatók a települési objektumok.
A falvak életét a bennük folytatott gazdálkodáson kívül alapvetõen az határozta meg, hogy szûkebb környezetének központjává tudott-e válni.
Erre az olyan településeknek volt nagyobb esélyük, amelyek utak, révek közelében feküdtek és/vagy templom is létesült bennük.
Szent István egyik törvénye még csak óhajtott célként írta elõ azt, hogy tíz falvanként kell egy templomot építeni.
A 13. század végéig a fejlettebb országrészek településeinek már körülbelül a fele, máshol csak egyötöde rendelkezett saját egyházi épülettel.
A 12. század végétõl tûnnek fel a falvakban olyan parasztiparosok is, akik már nagy mértékben a helybeliek szükségleteit látják el.
A faluban általában kovácsmûhely létesült, bõr- és fafeldolgozó kézmûvesekre e korban még nagyon ritkán találunk példát.
Általánosnak mondható az edénymûvesség, amelynek kialakulása attól függött, volt-e a környéken használható agyaglelõhely.
A közrendûek lakáskultúrája országos viszonylatban is igencsak változatos volt.
A délorosz steppérõl hozott hagyományok továbbéléseként egészen a 12. század közepéig kimutatható a sátorozás.
A nemezjurtot csak az év melegebb részeiben használták, míg a telet verem-, sár-, vagy esetleg boronaházban vészelték át.
Freisingi Ottó püspök így írt a magyar közrendûek lakásáról 1147-ben: "Mivel a falvakban és helységekben igen silány, azaz csak nádból, ritkábban fából és még ritkábban kõbõl való házaik vannak, azért az egész nyári és õszi idõben sátrakban laknak."
A jurt a veremháznál sokkal lakályosabb lehetett a nagyobb belsõ tér, a jobban megoldott szellõzés miatt.
Téves az a beállítás, amely a veremház elterjedését fejlettebb rendû lakáskultúra meghonosodásaként igyekszik láttatni.
A veremház ugyanis kicsiny, sötét és füstös lakóhely volt, amelynek csak egyetlen elõnye lehetett: felmenõ falait és tetõszerkezetét könnyen meg lehetett építeni olyan anyagokból (fatörzsekbõl és ágakból, nádból), amelyek bármely téli szállás környékén kéznél voltak - emellett télen melegebb lehetett a jurtnál.
A nemezborításos jurt használatának legfontosabb hátránya az, hogy fenntartásához majd' egy nyájnyi birka kellett a nemez folyamatos pótlásának kényszere miatt.
A régészet tanúsága szerint a falusi lakóhely alaptípusa a kisméretû (általában 3x4 m-es), földbe ásott veremház volt.
Tetõszerkezetét legalább két ágasfa támasztotta alá, egyik sarkába kemencét építettek agyagból vagy kisebb kövekbõl.
A veremház kis méreteibõl adódott, hogy a lakók csak idõszakosan, a hideg évszakban éltek benne.
Amikor mód nyílott rá, inkább a szabadban vagy a melléképületekben tartózkodtak.
A közrendû családok lakóhelyéhez a földbeásott lakóház mellett még szabadban álló kemence, tárolóvermek, esetenként állatok tartására szolgáló épületek, valamint a föld felszínén álló, ideiglenes szerkezetû építmények is tartoztak.
A veremház kicsiny mérete nem tehette lehetõvé, hogy a közrendûek a ház körül tartott állataikkal egy fedél alatt lakjanak.
Árpád-házi Margit szentté avatásának irataiból az derül ki, hogy 1250 körül egy közrendû családjából csak a feleség és a két gyermek aludt a házban, a férj pedig az állatok közelében, a szabad ég alatt hált.
Ugyanezen forrásból két további fontos tényrõl is értesülhetünk.
Egyrészt a falvak egy részének meglehetõsen szórt lehetett a települési szerkezete.
A gyermeke csodálatos újjáéledésérõl eskü alatt beszámoló közrendû szerint a házukhoz legközelebbi szomszédjuk egy nyíllövésnyire, azaz legalább 100 m távolságra lakott.
Másrészt pedig a sem gazdagnak, sem szegénynek nem tartható, de szabad jogállapotú család néhány éven belül három különbözõ helyen is lakott, ami meglehetõsen nagy mobilitásra utal.
A fentebb vázolt falukép átalakulása a 13. század közepén kezdõdött.
A következõ másfél évszázadban a falvak egy jelentõs része elnéptelenedett, kihalt.
Régebben általában a tatárjárással magyarázták a pusztásodásnak nevezett folyamat megindulását.
Ma már inkább az Árpád-kor végi társadalmi mozgásokat szokás elsõdlegesnek tekinteni.
E folyamatot inkább csak erõsíthette a tragikus 1241-42-es év.
Ugyanakkor a falvak egy jóval kisebb hányada nagyobbá, népesebbé vált.
Az új falukép alakításában a természeti környezet (a domborzati, vízrajzi tényezõk) mellett az úthálózat hatását szokás elsõdlegesnek tartani - bár a nagyobb épületek, a templom, kúria is alakították a település topográfiáját.
A falvak nagy részében kialakult a telekrendszer. A házhoz egy-egy településen azonos méretû külsõség (szántó, rét) tartozott.
Egyre inkább terjedt a nyomásos gazdálkodás.
Megváltozott a lakóhely is: az egyrészes veremház helyett a több-, általában háromosztatú parasztházat használták, amely oly mértékben megfelelt, hogy sok helyütt a legújabb korig megfigyelhetõ.
Városok és várak
Városaink csírái már elsõ Árpád-házi királyaink uralkodása idején megjelentek.
Ekkor még az ország jelentõs területeit borította erdõ és mocsár, a mezõgazdasági termelés szûk területre korlátozódott, és viszonylagos kezdetlegessége folytán még nem tudott eltartani nagyobb számú városba költözõ polgárt.
A nyugati országokra a 12. századra jellemzõ demográfiai robbanás Magyarországon valamivel késõbb következhetett be, lehetõségeket teremtve a városok kialakulásához.
A királyi törvények által szabályozott hetivásárokon mezõgazdasági termékek és egyszerû iparcikkek (pl. posztó, lábbelik) cseréltek gazdát.
A fontosabb kereskedelmi utak kelet-nyugati és észak-déli irányban is behálózták az országot.
Ezek mentén, a vásároshelyek körül alakultak ki elsõ, a korabeli viszonyok között városiasnak nevezhetõ településeink.
Az "ország közepének" (medium regni) tartott területen, mely a Dunakanyartól a Balaton északkeleti vonaláig húzódhatott, szintén hatalmas erdõség volt.
Ebben a korszakban az erdõ védelmet, építõanyagot, fûtõanyagot, táplálékot (gombát, gyümölcsöt, vadhúst) adott, ez utóbbi különösen lényeges, hiszen a domesztikáció az idõben még nem olyan fejlett, mint manapság.
Nem véletlen, hogy korai királyi váraink, udvarházaink, városaink, királyi alapítású kolostoraink az említett erdõben, illetve annak peremén alakultak ki (Pannonhalma, Tata, Esztergom, Dömös, Visegrád, Óbuda, Fehérvár, Veszprém, Pilis).
Korai városaink alaprajzáról, szerkezetérõl viszonylag keveset tudunk.
Királyaink a 13. századig Esztergomban fordultak meg a legtöbbször.
Itt született Szent István, aki fontosnak érezte, hogy ebben a városban alapítson érsekséget, ezzel a várost országos egyházi központtá téve.
Fehérvárott, Szent Imre születési helyén István király az apja által kialakított fejedelmi központ átépítésével alakította ki királyi várát és palotáját.
Az általa alapított bazilika a koronázások, királyi esküvõk, keresztelõk színtere és Szent Imre, valamint Szent István sírja közelében helyezték el számos királyunk földi maradványait.
A Szent István napi törvénynapokon mindig itt tartózkodott a király, mint azt az Aranybulla törvényeiben is olvashatjuk.
Óbudán egy királyi udvarház, késõbb, a 13. századtól egy vár körül alakult ki település.
Az északi részen terült el a város egyházi központja, a prépostság épületegyüttese, s a közelben jött létre a piac, s épült fel a Szent Péter egyház közelében a ferencesek kolostora valamint temploma.
Elsõ városaink egy része római településeken, vagy azok romjain virágzott ki.
Némely esetben csak a kedvezõ letelepülési lehetõségek (víz, erdõ, védhetõség, a római romok könnyen kiemelhetõ építõanyaga) miatt épültek az ókori maradványokra.
Ilyen volt Szombathely (Savaria), Gyõr (Arrabona), Pest (Contra-Aquincum), Esztergom (Solva), Kolozsvár (Napoca).
Néhány új település azonban újra felhasználta a még álló, illetve romos épületeket.
Egyes feltevések szerint a honfoglaló magyarok fõfejedelme, Kurszán miután harcosaival átkelt a megyeri réven a budai oldalra, az egykori katonaváros amfiteátrumában alakította ki várát.
Óbuda úthálózata az egykori római castrum útrendszeréhez alkalmazkodva épült ki.
Visegrád ispánsági központját Pons Navatus castrumának falai védték, Sopron középkori városát Scarbantia római kori falai ölelték körül.
Pécs (Sopianae) castrumának útrendszere ugyancsak befolyásolta a részben erre a területre épülõ középkori város utcaszerkezetének kialakulását.
Sopianae középkori túlélését temetõjének a középkorban is álló sírkápolnái biztosították.
Európában e zarándokhelyként is szóba jövõ sírkápolnák körül több helyen alakultak ki települések.
Pécs is ilyen lehetett, mint azt középkori neve is mutatja (Quinqueecclesiae, Fünfkirchen).
A római eredetû középkori városok kereskedelmi útvonalak által keresztezett vásáros helyeken, hajózható folyóvizek partján épültek tovább (Pest, Óbuda, Esztergom), részben pedig ekkor alapított városok voltak (mint Fehérvár).
Idegen kereskedõk - mohamedán kálizok (böszörmények), zsidók - letelepedése, illetve a 12. század közepén egy demográfiai növekedés hatására bekövetkezõ belsõ vándorlás, valamint külföldi telepesek - latinok, németek - megjelenése adta e települések lakosságát.
Városaink erõsödését egyre jobban elõsegítették városi jogaik, a polgárság gazdagodása, a kézmûvesipar fejlõdése.
Mindamellett a korai városok lakói mezõgazdasági tevékenységgel - pl. szõlõtermeléssel Fehérvárott -, illetve Esztergomban halászattal is foglalkoztak.
Korai városaink közül több vár nélküli városként jött létre. Ilyen volt Pécs, melynek területén már a 12. században sánccal körülölelt püspöki vár és palota állott, és talán ilyen lehetett Pest is.
Kétpólusú város volt Gyõr, Nyitra, Vác, vagy Kalocsa, melyek területén az ispáni vagy püspöki várak (11 püspöki székhely) alatt húzódott a váralja települése.
Gyõrben a sánccal, árokkal védett világi központ a püspöki palotának és templomnak is otthont adott.
Voltak többpólusú városok is, így Fehérvár, ahol a korai királyi vár és palota, valamint a prépostság fallal védett épületegyüttese körül (mely a Szûz Máriáról elnevezett királyi bazilikát is magában foglalta) legalább három település épült ki.
Ezek a korai városok mai szemmel nézve falusias jellegû, többnyire egyutcás települések lehettek.
Lakói kereskedõk, várjobbágyok, várnépek, jobbágyok voltak.
A szorosabban a városmaghoz tartozó településeket koszorúként körülölelve, vagy azokkal szorosan összeépülve egész településhalmaz vette körül (Gyõr, Esztergom, Fehérvár, Veszprém).
Kialakultak a korabeli kereskedelmi központok (Fehérvár, Esztergom, Óbuda, Pest), melyek területi központjában a piactér állt, ám e városok területén több piac is elterülhetett.
Fehérvárott egyértelmûen kimutatható a korai város szerkezete.
A város szívében a piactér terült el, ettõl délre a korai királyi vár és palota, keletre pedig a prépostsági épületegyüttes a királyi bazilikával.
Ez utóbbitól északra, a prépostság jobbágyai laktak a Szent Kereszt templom körül, a piactér északnyugati oldalán, a Szent Bertalan templom környékén élhettek a várjobbágyok, míg a Piactér északi részén álló Szent Jakab templom az itt elterülõ kereskedõtelepülés temploma lehetett.
A korai városokban álló királyi (püspöki) várakban a palota mellett templomok, kápolnák kaptak helyet.
Valószínûleg itt lehettek az õrség szállásai és az esetleges istállók.
A fehérvári korai királyi vár legkorábbi periódusának alapterülete kb. 5200 m2 volt, mely hozzávetõlegesen megegyezik a korabeli európai királyi várak alapterületeivel.
A korai királyi várainkban álló paloták szépségét faragott kõtöredékeken, alaprajzaikon kívül ma az esztergomi várban csodálhatjuk meg.
A fallal erõdített egyházi központokban a palota, a templom és a fehérvári királyi bazilika mintájára a templom déli oldalán álló kolostor kaphatott helyet.
A kerengõfolyosó mentén éltek a kanonokok, itt lehetett az iskola, a vendégház.
A fallal körülölelt épületegyüttes alapterülete hozzávetõleg megegyezett a kibõvített korai királyi vár területével (kb. 20.000 m2).
Már a 10. század közepén vagy végén megindulhatott a magyar-országi várépítészet, melynek során több földvár épült fel hazánk területén.
A stratégiai helyeken, folyók, mocsarak kiemelkedõ szigetecskéin, félszigeteken, hegynyúlványon felépült földvárakat árkok is védhették, sáncaik faszerkezetesek voltak.
Már ezek a korai várak többnyire a határvédelmet biztosították, vagy nemzetségfõi, illetve ispáni központok voltak.
A 12-13. században újabb földvárak épültek, ezúttal már jobbára kerek vagy ovális alaprajzúak.
Ezek építése során is a természetes védelmi vonalakat (meredek hegyoldalat, hosszanti hegyhát bevágását) tették védhetõbbé.
Közepén lakótornyot, illetve gazdasági épületet építettek, mely már nem egyszer idõtálló anyagból - téglából, kõbõl - készült.
Viszonylag korán, már Szent István korában több kõvár állhatott Magyarországon, ezek száma a 13. század elején tovább gyarapodott.
1242-ben Fehérvár és Esztergom mellett Veszprém, Tihany, Gyõr, Pannonhalma, Moson, Sopron, Vasvár, Németújvár, Zalavár, Léka, Pozsony, Nyitra, Komárom, Fülek és a kõfal nélküli Abaújvár egyaránt olyan erõsnek bizonyult, hogy a tatár ostromnak is ellenállt.
Néhány vár római eredetû volt: pl. Visegrád (Pons Navatus).
Korai kõváraink legjellegzetesebb vonása, hogy nehezen megközelíthetõ helyen építették õket (Detrekõ).
Több várat mocsár által körülölelt helyen (pl. Fehérvár), vagy folyók találkozásánál (Adorján, Újvár) létesítettek.
A tatárjárást követõ országépítési program során IV. Béla idejében több királyi és magánvár épült kõbõl, viszonylag magas falakkal.
Ezeket négyzetes-, vagy téglalap-, illetve félkör alaprajzú tornyokkal tagolták.
Ilyen rendszerû városfalak védték erõdített városainkat is (Fehérvár, Esztergom, Pest, Buda).
A kapukat külön toronnyal, tornyokkal erõdítették.
Fallal körülölelt városaink megfelelõ szögletében felépültek a királyi (világi), vagy egyházi várak, melyek elkülönültek a várostól.
Néha olyannyira, hogy árokkal is körülvették õket (Fehérvár, Buda, Kõszeg, Pécs, Vác).
A várfalakon belül, azok mentén felépült paloták sarkain tornyok állhattak (Kõszeg, Fehérvár).
Éppen a tatárjárás következtében épültek ki kõfallal körülölelt városaink, csak kevéssel azután, hogy Európa nyugati felén már megjelentek.
Ekkor kapott városfalat Fehérvár, Buda, Pécs, Nagyszombat, Kassa, Eperjes, Kõszeg.
Városaink kiterjedését lakóik száma, a kereskedelemben betöltött szerepük fontossága, védhetõségük, és nem utolsó sorban, így Fehérvár esetében, a földrajzi környezetük (a mocsárvilág határai) szabták meg.
Ezek figyelembe vételével ívháromszög, ívnégyszög vagy megközelítõleg kör alaprajzú városok épültek.
Az erõdítéseken kívül elterülõ külvárosok közül néhány a török hódítás elõestéjén földbõl, fából készült sáncokat, árkokat kapott (pl. Fehérvár), késõbb egyes külvárosokat kõfallal vettek körül (Sopron). Sok, nagy területen elterülõ külváros viszont teljesen védtelen maradt.
A falakon belül kiépült az utcarendszer.
Fehérvár tervek szerint felépített belvárosának közepén megmaradt az õsi piactér.
Ettõl északra és délre 3-3 utcát építettek ki, melyeket keresztutcákkal tagoltak.
Az utcarendszer többnyire szabálytalan volt, ám több helyen kimutatható az építésük során jellemzõ tervszerûség.
A terek formája változatos volt.
A piacterek fontosabb kereskedelmi utak kiszélesedõ részén alakultak ki, lehettek tölcséres vagy négyszögletes alaprajzúak.
Mellettük épült fel a városháza és a piactérre jellemzõ templom.
Megjelentek a városokban a különbözõ szerzetesrendek: a ferencesek, a domonkosok, az ágostonrendi remeték és a karmeliták, illetve a ferences (klarissza) és domonkos apácák.
Kolostoraik, mivel a város belterületén már nem volt mindig hely, javarészt a külvárosokban kaptak helyet.
A szabálytalan vonalvezetésû utcák, terek között a háztömbök, ezeken belül a telkek szabálytalan alaprajzi formájúak, különbözõ méretûek voltak.
Az egyes utcák, terek mentén a városok különbözõ nemzetiségû polgárai éltek (Magyar utca, Latin utca, Németek utcája, Zsidó utca), akik a 15. század végére összeolvadtak a magyar lakossággal, illetve beköltözések útján jobbára magyar nevû polgárok lakták ekkorra már az utcákat.
Az utcák elnevezése lakóinak foglalkozására is utalhat (Zsemlesütõ utca, Kanonokok utcája, Csiszár utca).
Viselték szentek, illetve az ott álló templom nevét (Szent Péter utca, Szent Anna utca, Szent Miklós utca).
Utalhatott az utca méretére, korára, fontosságára (Fõ utca, Nagy utca, Öreg utca). Megmutathatta az utca birtokosát (Káptalan utca), funkcióját (Piac tér, Búza piac, Hal piac).
A 11-12. századi házaktól eltérõen, melyeket részben a földbe mélyítve, fából, tapasztott sövényfalakból emeltek, a tatárdúlást követõen az utcák, terek mentén már kõházakat építettek.
Nagyobb méretû kövekbõl, esetleg kváderkövekbõl épült a házfal belsõ és külsõ éle.
A két kõsor közötti részt apróbb kövekbõl habarcsba öntötték.
A sárga, barna vagy fehér, kavicsos habarcsba rakott falak 80-120 cm falvastagsága lehetõvé tette egy-, sõt kétemeletes, sokszor alápincézett házak építését.
E házak sarkait kváderkövekbõl készült sarokarmírozással tették stabilabbá.
A korai városi épületek jobbára az utcára merõleges tengellyel épültek, a késõbbi századokban azonban már szinte mindenütt beépültek az utcai frontok.
A korai, két szélsõ szobából és a közepén elhelyezett, valószínûleg szabadkéményes konyhából álló házakat az udvar felé és az utcai fronton is sejtszerûen bõvítették.
Padlózatuk egyszerû terazzo padló volt, néhány helyen padlótéglák, esetleg deszkapadló is lehetett.
Több középkori ház tekinthetõ meg a mai Budán, Székesfehérvárott, Pécsett és Sopronban.
ÉLETMÓD
TÁRSADALOM
Szabadok és szolgák
Az Árpád-kori magyar társadalom legfontosabb, minden más szempontot megelõzõ rendezõ elve a személyes szabadság birtoklása vagy annak hiánya volt.
Az ország népe ennek megfelelõen oszlott a szabadok és a szolgák csoportjára.
A szolga vagyontárgynak számított, akivel tulajdonosa korlátlanul rendelkezhetett.
Helyzete mégsem volt azonos az antik rabszolgáéval, mert a kereszténység tanításainak megfelelõen személynek tekintették.
A szabad ember viszont önmaga ura volt: senki tulajdonosi hatalma alatt nem állt.
A szabadok és a szolgák közötti határ merev volt, de nem átjárhatatlan.
A szabad elveszthette szabadságát (pl. büntetésbõl), a szolgát pedig ura felszabadíthatta.
Szent István korában a szabadok vagyoni tekintetben három rétegre oszlottak.
István törvényei többnyire ispánnak nevezik a régi törzsi vezetõ réteg maradékaiból és a nyugatról bevándorolt lovagokból összeolvadó elõkelõket.
A középréteget a vitézek csoportja alkotta, melynek tagjait alkalmasint a hadakozó életmód kapcsolta össze.
Másoknak szolgáló fegyvereseket épp úgy találunk közöttük, mint önálló vagyonnal rendelkezõ személyeket.
A szabadok alsó rétegét a törvények által népbõl valónak vagy közrendûnek nevezettek adták.
Bármily nagyok is voltak a vagyoni különbségek a szabadok társadalmán belül, jogállásuk azonos volt: a nincstelen szabad ugyanazokkal a jogokkal rendelkezett, mint a leghatalmasabb elõkelõ.
A nemesség és a kötött szabadság
A 11. század utolsó negyedére jelentõs változások következtek be a társadalomban.
A szabadok korábban jogilag egységes csoportjából kiemelkedett az elõkelõk immár külön kiváltságokkal rendelkezõ rétege.
Õket a továbbiakban nemes néven különböztették meg a hozzájuk képest nemteleneknek számító közszabadoktól.
Miként a nemesek sem voltak kivétel nélkül gazdagok, a közszabadok között is jelentõs vagyoni különbségek figyelhetõk meg.
A jómódú birtokos közszabadok katonáskodással tartoztak a királynak, s ezért Kálmán király felmentette õket a szabadok dénárai nevû adó fizetése alól.
A más földjét mûvelõ közszabadok viszont továbbra is fizették az adót.
A birtokos és a vagyontalan közszabadok sorsa ekkor vált el egymástól.
Ezekben az évtizedekben jelent meg a szolgafelszabadítás egy új, addig ismeretlen formája.
Ez - ellentétben a szintén továbbélõ István-kori gyakorlattal - nem a született szabadok jogállását adta meg a kiváltságoltnak, hanem a szolgaságon belül biztosított a korábbi teljes alávetettséghez képest kedvezõbb helyzetet.
Az ily módon kiváltságoltakat szabadoknak nevezték ugyan, ám mivel szolgálatukat nem hagyhatták el önkényesen, valójában szolgák voltak.
Szabadságuk kötött szabadság volt, s az attól való megkülönböztetés érdekében jelent meg Kálmán korában a minden kötöttségtõl mentes közszabadság megjelölésére a teljes vagy arany szabadság kifejezés.
A szolgák társadalma tehát a szabadokéhoz hasonlóan tagoltabbá vált.
Már Szent István idején feltûnik a magyar társadalomban a kor magyar nyelvén vendégeknek, latinul pedig hospeseknek nevezettek csoportja.
Vendégeknek eredetileg azokat a külföldrõl érkezõket tekintették, akik a letelepedés szándékával költöztek be az országba.
Ezek többsége Nyugat-Európa különbözõ területeirõl származó földmûves volt, akik meghatározott feltételek mellett vállalkoztak addig lakatlan vidékek benépesítésére és megmûvelésére.
Jogállásuk szerint sajátos kiváltságokkal rendelkezõ közszabadok voltak.
Új hazájukban is saját szokásaik szerint élhettek, közösségeik korlátozott önkormányzattal voltak felruházva.
Õk alkották a paraszti társadalom elitjét, s a 13. század folyamán már egyre több belföldi paraszt is hospesjogok szerint élt.
Az Árpád-kor Magyarországán három fõ birtoktípus alakult ki: a királyi és az egyházi, valamint a világi (magán)birtok.
Az uralkodói birtokokon belül meg szokás különböztetni továbbá a katonai és közhatalmi feladatokat ellátó királyi várszervezetet a király és udvartartása ellátására rendelt udvari birtokszervezettõl.
A királyi család tagjai számára fenntartott királynéi és hercegi birtokok számos vonatkozásában ez utóbbival mutatnak közös vonásokat.
Ezen birtoktípusok mindegyikén nagy számban éltek szolgák és kötött szabadok.
Egyes csoportjaik helyzete - a közös szolgai jogállás keretein belül - rendkívül változatosan alakult, jórészt attól függõen, hogy kinek a tulajdonában álltak.
A szolgálónépek világa
A királyi birtokok szolgálónépei valamennyien szolgarendûek voltak.
Egyes csoportjaikat köteles szolgálataik szerint tartották számon (pl. lovászok, tárnokok, bölényvadászok).
Az udvari birtokok legjellegzetesebb szolgálónépei csoportját udvarnokoknak, a várszervezetét várnépbelieknek nevezték.
A királyi szolgálónépek alsó fokú igazgatási és adózási egységei a tizedek és századok voltak.
Közvetlen elöljáróik a kötött szabad jogállású udvarnok-, illetve várjobbágyok közül kerültek ki.
Ez utóbbiak voltak valamennyi szolgacsoport közül a legkedvezõbb helyzetben.
Kötelezettségeik a várnépbeliek irányítására és a hadakozásra korlátozódtak, s többségük jómódú és tekintélyes birtokos volt.
Az egyházi birtokok szolgálónépei szintén a földesúr tulajdonosi hatalma alá voltak vetve valamennyien, s ezért éppúgy szolgálat szerint osztályozták õket, mint ahogy az a királyi birtokokon szokás volt.
Az egyházi szolgálónépek között a szolgálatok megbecsült vagy alantasabbnak tartott volta, s a terhek nagysága alakított ki rendet.
A rangsor alján a szántással és a szõlõmûveléssel tartozók álltak.
Kedvezõbb volt a helyzete a különféle kézmûveseknek: ácsoknak, ötvösöknek, kovácsoknak és társaiknak.
A legmegbecsültebb helyzetben a szolgálónépek munkájának közvetlen irányítói voltak, akiket az egyházi birtokokon is jobbágyoknak neveztek.
Terheik csekélyebbek voltak, s közülük kerültek ki a püspökök és apátok fegyveres kísérõi.
A világi (magán)birtok szolgálónépeinek csoportjait viszont jogi kategóriák segítségével különböztették meg egymástól.
Ennek oka az volt, hogy a földesúr tulajdonosi hatalma különbözõ mértékben terjedt ki a földjén élõ személyekre.
Közönségesen szolgáknak nevezték azokat, akik felett a birtokos tulajdonosi hatalma minden korlátozás nélkül érvényesült.
Ezek a szolgák még munkaeszközzel sem rendelkeztek.
Uruk állataival és szerszámaival dolgoztak.
Némileg kedvezõbb volt a helyzete a latinul libertinusnak mondott, önállóan termelõ paraszti gazdaságban dolgozó szolgáknak.
Éltek végül a világi birtokokon szabadok, akik között kötött szabadságra felszabadítottak éppúgy voltak, mint saját földdel nem rendelkezõ közszabadok.
A királyi szerviensek és nemesek
Az Árpád-kori társadalom ezen szerkezete a 13. század folyamán jelentõs változásokon ment át.
A század elején megjelenõ királyi szerviens kifejezés eredetileg azokat jelölte, akiket a király a maga szolgálónépei közül felszabadított és birtokkal látott el.
Az így elnyert társadalmi helyzet a birtokos közszabadokéval volt azonos, aminek következtében a két társadalmi csoport csakhamar összeolvadt.
A királyi szerviensek jogainak számos elemét az 1222. évi Aranybulla foglalta írásba.
Ezek a kiváltságok a nemesség elõjogainak némelyikét is magukban foglalták, jeleként annak, hogy a királyi szerviensi jogállás más, magasabb minõséget képvisel, mint az egyre inkább paraszti szabadságnak számító közönséges közszabadság.
Azok a kisebb birtokosok, akiket az uralkodói udvarban királyi szervienseknek neveztek, kiváltságaik birtokában az elõkelõ nemességgel tartották egyenlõnek magukat.
A hagyományos nemes-fogalmat önmagukra kiterjesztõ felfogásuk fokozatosan vált elfogadottá: a királyi hatalom csak az 1267. évi törvényben ismerte el a királyi szerviensek nemesi jogállását.
Az elõkelõkbõl és a királyi szerviensekbõl kialakuló új nemesség társadalmi és vagyoni helyzete s ebbõl fakadóan életmódja is rendkívül heterogén volt.
A nemesség sorait tovább gyarapították azok a királyi szolgálónépek közül származó személyek, akiket az uralkodók szolgálataik jutalmaképpen egyedi kiváltságolások révén megnemesítettek.
A jobbágyparasztság kialakulása
A 13. századi társadalmi átalakulás másik fõ vonulata a szolgai jogállású népességet érintette.
A század derekától a világi birtokokon a szolgák jelentõsége háttérbe szorult a libertinusokkal és a szabadokkal szemben.
A tatárjárást követõen megnövekedett munkaerõ-kereslet lehetõvé tette, hogy e három réteg fokozatosan egységesüljön: vagy oly módon, hogy a szolgai jogállású népesség elszökve uraitól új lakhelyén már szabad hospesként vállaljon paraszti szolgálatot, vagy úgy, hogy ezt megelõzendõ, maga a tulajdonos szabadította fel szolgáit, hogy megtarthassa birtokain õket.
A 13. század végére a világi birtokokon ilyenformán kialakult a személyében szabad jobbágyparaszt típusa.
A jobbágyparaszt költözési joggal rendelkezõ szabad ember volt, aki földesurának nem személye, hanem gazdasága után adózott, melyhez ráadásul jogok fûzték, fiaira örökíthette például.
Egy-egy település paraszti közössége korlátozott önkormányzattal is rendelkezett, élén a választott bíróval.
A szolgarendûek feletti hatalom maradványaként megõrzõdött ugyanakkor a birtokos bírói joghatósága jobbágyai felett, aminek intézménye az úriszék lett, s a jobbágyparaszt földesúri terheinek elõképe is a libertinusok szolgáltatásaiban ismerhetõ fel.
A jobbágyparasztság kialakulása az Árpád-korban csak a világi birtokon ment végbe: az egyházi és a maradék királyi birtokok népei a 14. század végéig megmaradtak a tulajdonosi függés kötelékében.
GAZDASÁG
Mezõgazdaság
Az ország népességének túlnyomó többsége mezõgazdasági termeléssel foglalkozott.
Ez volt a napi tevékenysége a városlakók nagyobb részének és azoknak a szolgáltatónépeknek is, akik emellett valamilyen ipari tevékenységet ûztek pl. a bognároknak, vasverõknek.
Az Árpád-kori mezõgazdaságban a 13. század fontos fordulópontot jelentett.
A század elejéhez képest az évszázad végére az ország egész területén átalakult az agrártermelés, ezzel együtt a társadalomban és a településképben olyan változások történtek, melyek sok esetben a 18. századig, sõt 1848-ig fennmaradtak.
A 12. században véget ért Európában a 8. századtól tartó száraz, meleg éghajlati korszak, melyet csak a 10. század elején szakított meg egy esõsebb periódus, és elkezdõdött egy fél évszázadig tartó esõs, hûvösebb ún. kis jégkorszak.
A 13. században megjelent Magyarországon a kerülõeke, mely az aszimmetrikus ekevas, a taliga, a csoroszlya és a kormánydeszka együttes használatával az eddigi ekék által csak feltúrt földet megforgatta, így jobb táperõ-kihasználást tett lehetõvé.
A nagyobb terméseredmények nagyobb népességet tudtak eltartani.
Nyugat-Európában már a 12. században jelentõsen nõtt a népszaporulat, népmozgalmak indultak meg országokon kívül és belül a mûvelés alá még nem fogott területek felé.
A földmûvelésben a korszak elsõ felében a szabályozatlan talajváltó rendszert alkalmazták, ez okozta a települések faluhatáron belüli elmozdulását.
A világi magánbirtokosok szolgái praediumokon, magyarul lakokon éltek, e kis településekhez a földesúri kúrián kívül néhány földbe mélyített szolgaház és gazdasági épületek tartoztak.
Egy faluhatáron belül néha több praedium is lehetett.
Az ország központi területein a 13. században tértek át a szabályozott talajváltó rendszerre.
Ennek következtében a telkek helyei megszilárdultak, a telek szó kettõs értelmet nyert: szûkebb értelemben a házat és az udvart, tágabban a kertet, szántót és a kaszálót értették rajta.
A falu legelõi, erdei, vizei közös használatban maradtak.
Megszûnt a faluhelyek ide-oda vándorlása.
A gabonafélék az elsõ korszakban általában az elvetett mag kétszeresét hozták, a másodikban 3-4-szeresét.
Gyümölcsöt keveset termeltek, ebben fõleg az egyházi birtokok jártak az élen.
A kerti növények közül a legfontosabb a káposzta volt.
Szõlõt az Alföld és a magasabb hegyvidékek kivételével mindenütt termeltek.
A 13. századtól a szõlõt sajátos birtoknak kezdték tekinteni: minden szõlõmûvelés alá vont terület a vendégek által megmûvelt földekhez hasonlóan irtásföldnek számított, mûvelõinek nagyobb joguk volt ehhez, mint pl. a szántóföldekhez.
A hegyvidék, a gyepûelve irtása, betelepítése a 12. század elején indult meg, de a 13. században vett nagyobb ütemet, itt a szabályozott talajváltás helyett a szántóföldek szûkössége miatt a gabonatermelés mindig közvetlenül a ház mögött fekvõ, állandóan mûvelés alatt levõ, trágyázott ún. tornuk földeken történt, e földeket mindig ugyanaz a család használta.
A szántók felosztása nem volt itt szokásban.
Az irtásnak kétféle módja volt: a fa kérgének lehántásával történõ aszalás, mellyel ritkították az erdõt, és az égetés.
A magyarországi mezõgazdaságban az állattenyésztésnek a középkor folyamán végig nagyobb szerepe volt, mint nyugaton.
A lótartás jelentõsége folyamatosan csökkent.
A korszak elsõ felében még a kistestû szarvasmarhákat tartották, valószínûleg a kunok honosították meg a Kárpát-medencében a nagytestû, szürke marha õseit.
A sertések aránya az állatállományon belül folyamatosan nõtt, túlnyomó többségüket ligetes erdõkben makkoltatással tartották.
A juhnak kiemelkedõ szerepe volt az étkezésben, a rackajuh õse volt a legelterjedtebb fajta.
Az ország déli és keleti peremterületein az ún. vlach jog szerint élõ népek a transzhumán állattartást ûzték.
Ez a gazdálkodás szórt hegyi települések kialakulásához vezetett.
Kézmûvesség
Az állattenyésztés és a földmûvelés mellett a kézmûvesség volt az Árpád-kori gazdaság harmadik fontos ága.
Kézmûiparunk eredete többrétû.
A jövevényszavak tanúsága szerint egyes kézmûvességek léte már a honfoglalás elõtt is igazolható, így a honfoglaló magyarok között különbözõ mesterségeket ûzõ közemberek is voltak.
A 10. századi régészeti leletekbõl pedig nemcsak a hadigazdálkodáshoz szükséges fegyver- és lószerszámgyártás vagy az ötvösség sajátos vonásai olvashatók ki.
Megbízható nyomok utalnak olyan mesterségekre (pl. a fazekasságra, a tímár- vagy a szûcsmesterségre) is, melyek ûzése a klasszikus lovasnomád körülmények között aligha lehetséges.
Az államalapítás után átalakult a kézmûipar szerkezete is.
A 11-12. századi írott források szerint a királyi, egyházi vagy világi birtokokon a szolgálónépi rendszer keretei között folyt a kézmûipari termékek elõállítása, elsõsorban magának a nagybirtoknak az ellátására.
E rendszer kialakulása az úthálózat és a kereskedelem fejletlenségével magyarázható.
A birtokos a függõségébe került kézmûveseket nagyobb csoportonként, sokszor falvanként telepítette le és nemcsak termények, hanem kézmûipari termékek elõállítására is kötelezte õket (ennek nyomai a különbözõ foglalkozásokra utaló helynevekben is felfedezhetõk: pl. Tímár, Szakácsi, Esztergár).
Az iparosok jogilag ekkor még nem különültek el a korabeli közrendûek más részeitõl, többnyire szolgarendûek voltak.
Az írott források csekély száma miatt a szolgálónépi rendszer számos részlete homályban marad, és jelentõs különbségek lehettek az egyes nagybirtokok között is.
Ennek ellenére, még a kézmûves szolgáltatásra kötelezettek körében is csak kiegészítõ tevékenység lehetett az iparûzés, az élelemtermelés és az egyéb szolgáltatások (pl. fuvarozás, lovasszolgálat) mellett.
A kézmûvesek jelentõs része saját munkaeszközeivel dolgozott, így a kötelezõen beszolgálandó kisipari terméken túl megmaradó fölösleget már el tudták adni.
Piacok léte Magyarországon az Árpád-kor eleje óta igazolható.
Már a 11. században is voltak olyan iparosok, akik nem tartoztak a szolgálónépi rendszerbe.
E mesterek általában a nagyobb forgalmú megyeközpontokban éltek, és az elõkelõk illetve a királyi udvar speciális és luxusigényeit szolgálták ki (fegyverkovácsok, ötvösök, pénzverõk).
E városszerû központokban az azonos kézmûipart ûzõ mesterek sokszor egymástól elkülönülve, önálló településrészeken laktak.
Léteztek e korban vándormesterek is.
Speciális szakismeretük (pl. a harangöntés) azonban nem annyira a kézmûvesség, hanem inkább az építészet körébe tartozik.
A szolgálónépi rendszer átalakulása a 12. század második felében indult olyan Nyugat-Európából bevándorolt hospesek által, akiknek jelentõs része kézmûves volt.
A királyi kiváltságokkal ellátott közösségekben ezzel felgyorsult a városi iparûzés és kereskedelem.
A 13. században a nagybirtokosok számára is a piacon értékesíthetõ mezõgazdasági termények váltak egyre fontosabbá - így iparûzõ szolgáiktól egyre inkább ezek beszolgáltatását követelték.
A szolgálónépi szervezet sorvadásának további jele volt az iparûzõ szolgák városba szökése.
A kézmûipar átalakulásának régészeti vetülete, hogy a 13. század elejétõl az ország fejlettebb részeiben már el lehet egymástól különíteni városi, illetve falusi készítésû használati tárgyakat (pl. vaskéseket, cserépedényeket).
A városi kézmûipar kialakulásának folyamatát még az 1241-42-es tatárjárás pusztításai is gyorsították.
A IV. Béla idején folyó várépítési láz során számos városnak sikerült olyan királyi kiváltságokat szereznie, amelyek az ott lakó kézmûvesek számára a korabeli Nyugat-Európában megszokott kereteket biztosítottak az iparûzéshez.
A 13. század második felére tehetõ az azonos ipart ûzõ mesteremberek megszervezése elsõsorban a minõség biztosítására.
Ez fõleg az élelmiszeriparra jellemzõ, a céhek csak késõbb, a 14. században alakultak ki.
A királyi kiváltságokat megszerezni nem tudó városias települések - pl. a püspöki székhelyek vagy a mezõvárosok - földesúri tulajdonban maradtak ugyan, de ezek birtokosai is igen sok esetben segítették különbözõ kiváltságokkal az iparûzõket.
A falvakban viszont az iparûzés visszaszorult a helyi igények kielégítésére, így egy-egy faluban jó esetben is csak kovácsmûhely létezett.
A 11-13. században a fémmûvesség különbözõ ágai tartoztak a legfontosabb kézmûvességek közé: ezek révén keletkeztek a mezõgazdasági eszközök, szerszámok, fegyverek, ékszerek változatos példányai.
A 10-11. századi Magyarországon két kisebb földrajzi tájegységben folyt vasérc kohósítása: az Északi-középhegységben Miskolc és Ózd környékén, illetve Nyugat-Magyarországon Sopron és Vasvár körzetében.
A honfoglaló magyarok olyan típusú kohókban nyerték ki a vasat a gyepvas-ércbõl, amely az új hazájukban korábban ismeretlen volt.
E technológia részeként a kohósítással kiolvasztott nyersvasat még többször újra kellett izzítani, majd a bucákat pörölyökkel jól átverni a salakanyag eltávolítása érdekében.
A kovácsmesterség már a 10-11. században elkülönült a vasolvasztástól.
Az Árpád-kori szolgálónépek között fontos helyet foglaltak el a kovácsok, különösen a fegyvergyártásban jártasak - ez utóbbiak értettek ugyanis legjobban az acél elõállításához, illetve a kemény és lágyabb rétegek összedolgozásához, az ún. damaszkoláshoz.
A kovácsmesterség késõbbi szakosodásakor városi iparként önállósodott az acélmûves, a fegyverkovács, a kardmûves (csiszár), a késkovács, a lakatos, a páncélkovács, a patkolókovács és a szegkovács szakmája.
A specializálódás a falusi környezetben ekkor még nem zajlott le, sõt az Árpád-kor végéig a falvak jelentõs részében nem is volt kovácsmûhely.
A bronzöntés mintegy félúton állott a vasmûvesség és az ékszerkészítés között.
Mesterei részint ékszerkészítéssel foglalkoztak: az olcsóbb bronzból készítették el a nemesfém-ékszerek szerényebb változatait.
Másrészt mûhelyeikbõl került ki számos liturgikus tárgy: gyertyatartók, füstölõk, körmeneti keresztek.
Az iparmûvészeti szempontból is jelentõs ereklyetartó keresztek azonban nem magyarországi mesterek munkái, hanem bizánci importból származnak.
A középkori bronzöntés legvonzóbb alkotásai a különbözõ állatalakokat vagy fantasztikus lényeket mintázó vízöntõ edények, az ún. aquamanilék.
Ezek egy része is bizonyosan importként került Magyarországra a Rajna és a Maas vidékérõl.
A bronzmûvesség elsõ monumentális tárgyai a harangok voltak, amelyeket vándormesterek öntöttek.
A 11. században készült a két legkorábbi hazai emlékük: a csolnoki és a ruzsai harang.
Az Árpád-kori kézmûvesek közül az ötvösöket becsülték meg leginkább, részint az aranymûvesek által készített tárgyak értéke miatt, részint azért, mert megrendelõik gyakran kerültek ki a társadalom legfelsõbb rétegeibõl.
Fontos szerepet játszottak a királyi udvar számára dolgozó ötvösök: közülük kerültek ki a pénzverõk, valamint az idézõbillogok és a pecsétnyomók készítõi.
Természetesen nem minden ötvös dolgozott fõrangúak számára: egy részük a köznép által viselt egyszerû ékszerek sorozatgyártásával foglalkozott.
Az Árpád-kori ötvösségben igen gyakran mutathatók ki egész Európát átívelõ kapcsolatok, az ún. motívumvándorlás.
A legkiválóbb ötvösmunkákról (pl. az esztergomi palota vagy a székesfehérvári királyi bazilika területén elõkerült ékszerekrõl) azonban sokszor nehéz eldönteni, hogy helyben készültek-e, vagy kereskedelmi kapcsolatok révén kerültek hazánkba.
A famegmunkálás terén az Árpád-kori szolgálónépi szervezetben leginkább ácsokkal találkozhatunk.
A templomok és úri lakóhelyek falazatán és a tetõszerkezetén túl a földvárak sáncát erõsítõ, ún. kazettás szerkezetû favázak is az õ szakismereteiket dicsérik.
Külön kézmûipar lehetett már ebben a korban a szekerek gyártása.
Már az Árpád-korban kimutatható e kézmûipar a Komárom megyei Kocson, amelyrõl a nevét kapta a szekér egyik speciális változata, a kocsi.
Már e korban léteztek hajóácsok és a különféle faedényeket elõállító kádárok is.
Számos fegyver, eszköz vagy lószerszám-tartozék elõállítása során is szükség volt faipari szakismeretekre.
Bizonyosan voltak már a 11-12. században bútorok - elsõsorban a tehetõsebbek lakóhelyein, bár ládával az Árpád-kor elejétõl számolhatunk a közrendûek körében is.
Az asztalosmesterség azonban csak a 13. században, a városias központok felvirágzása során fejlõdhetett önálló iparággá.
Az Árpád-korban a szolgálónépi szervezetben több adat is utal szûcsre, tímárra, vargára.
Szinte felsorolni is nehéz, mi mindenre használták e korban a bõrmûvesség termékeit: elegendõ utalni a bõrpáncélon túl a bõrbõl varrott ruházatra, lábbelire, lószerszám-szíjazatra, az igásállatok fogatolására.
A korai cserzõ eljárások közül a magyarságnál a zsíros illetve a timsós cserzés igazolható.
Utóbbit magõrleményekkel vagy a tejkészítés melléktermékeivel együtt végezték.
Európa-szerte híres volt a timsóval kezelt, meleg faggyúval átitatott ún. magyar bõr, amelyet leginkább lószerszámnak használtak fel.
A szövés-fonás szókincse jelentõs mértékben szláv eredetû nyelvünkben - annak nyomaként, hogy bizonyos fogásokat a magyarok csak a 9-10. század fordulója után tanultak el a szláv népektõl.
E kézmûipar viszonylagos fejletlenségére utal, hogy egészen a középkor végéig jelentõs textilimport irányult Magyarországra.
A luxusigényeket kielégítõ finom kelmék készítése hiányzott a leginkább.
Pl. a koronázási palást - az elsõ, hiánytalanul fennmaradt ruházati darabunk - anyaga bizánci selyemszövet, amelyre aranycérnával hímeztek.
A nyugati technika meghonosítása kezdetben a szerzetesrendek által történt (az elsõ kallómalom Locsmándon mûködött 1206-18 között), késõbb kapcsolódtak be e folyamatba a nyugati eredetû hospesek.
Nekik köszönhetõ a pamut-feldolgozás, a fonókerék és a mintás szövés meghonosítása is.
A 10-13. században már nagyobbrészt cserépedényekben folyt a sütés-fõzés Magyarországon.
Az edények olcsó és törékeny anyaga miatt egy-egy korabeli település feltárásakor leginkább ezeknek darabjai szoktak elõkerülni.
Az Árpád-kor elsõ felében a fazekasok is a szolgálónépi szervezet keretei között tevékenykedtek.
Csak a 13. század fordulójától tûnnek fel a fazekasmesterek városi környezetben.
Ez utóbbiak termékeire már a megformálás és a kiégetés valamivel jobb minõsége jellemzõ.
Az új mûhelyfogások nagyobbrészt nyugati eredetûek voltak, így az ottani határszélen fekvõ Sopronban és Pozsonyban terjedtek el legelõbb.
A mesterek átálltak az ún. bécsi fazekak másolására, a falusi mesterek csak némi késéssel fogadták el az új formakincset.
Pénz és kereskedelem
Az Árpád-kor gazdasági életét, kiváltképp a királyság elsõ két évszázadában, a természeti (naturális) gazdálkodás idõszakaként szokás jellemezni.
Ennek legfõbb jellemzõje az önellátásra való törekvés volt, melynek érdekében a különbözõ - királyi, egyházi és világi magán - nagybirtokokon egyes szolgálónépi csoportokat részint kézmûipari, részint egyéb speciális termékek (pl. méz, viasz) beszolgáltatása terhelte.
A munkamegosztás fejletlenségét jelzi, hogy az ily módon adózók a maguk és családjuk ellátására paraszti munkát is végeztek.
A naturális gazdálkodás azonban sosem volt teljesen zárt rendszer, s ezért a pénz, az áru és a kereskedelem bizonyos szerephez jutott már kezdettõl fogva.
A pénzverés Magyarországon Szent István uralkodásával indult meg.
A pénzverés a királyi felségjogok közé tartozott, az uralkodón kívül csak az önálló területi hatalommal rendelkezõ hercegek verettek pénzt.
A pénzverés és az azzal kapcsolatos ügyek a királyi kamara hatáskörébe tartoztak, mely a 13. század közepéig minden bizonnyal Esztergomban mûködött.
Ezt követõen az ország más településein is vertek a király nevében pénzt (pl. Szlavóniában a báni dénárokat).
A szükséges nemesfémet a királyi kézen lévõ ezüstbányák szolgáltatták.
A pénzverés jövedelmezõségét részint az érmék nemesfémtartalmát csökkentõ pénzrontás, részint a pénzújításból származó kamara haszna biztosította.
A forgalomba hozott pénz többféle módon juthatott vissza a királyi kamarába.
Alattvalói adóztatását feltehetõen már Szent István megkezdte, az általa kivetett adó lehetett a Kálmán törvényeiben részletesen szabályozott, szabadok dénárai néven emlegetett királyi adó elõdje.
Rendkívüli adót elsõként II. András vetett ki, példáját utódai is követték.
Az országosan kivetett adókat néhol helyi változatok kísérték, ilyen volt pl. a Drávától délre fekvõ területek lakói által fizetett nyestbõr adó.
A pénz mellett természetben is szedtek adókat, így pl. a besenyõk és a székelyek adójuk fejében - részben legalábbis - lovakat adtak.
Az adókhoz hasonló jövedelmet jelentettek a különbözõ vámok.
Ezek eredetileg az uralkodó tulajdonában voltak, s bevételük ily módon a királyi kamarát gazdagította.
Esetenként azonban az uralkodók adományokat tettek a vámokból elõbb csak egyes egyházi intézmények javára, utóbb, a 13. század folyamán viszont már magánszemélyeknek is, s az Árpád-kor végére a vámok nagy része magánkézre jutott.
A részint a közlekedés (rév-, híd-, útvámok), részint a kereskedelem (vásárvám) után szedett vámok eleinte csak az áruk mennyiségét vették tekintetbe, IV. Béla 1255 táján induló reformjai után viszont az áru értéke alapján, áruféleségenként szabták meg a vám nagyságát.
A vámjövedelmek egy részét biztosító vásárok létére már a 11. századból fennmaradtak adatok.
Elterjedésükre - egyebek mellett - a helynevek egy típusa alapján lehet következtetni (pl. Vásárhely, illetve a heti vásár tartásának napjára utaló Szerdahely, Szombathely), de bizonyosra vehetõ, hogy az ispánsági központokban is tartottak hetivásárokat.
A jelentõsebb vásárhelyek némelyikén - fõként egyházi ünnepekhez kapcsolódóan - évi, országos vásárok fejlõdtek ki, amelyek távoli vidékekrõl is vonzották az eladókat és vásárlókat.
A királyi vásárvám átengedése hozta létre az ún. szabad vásárt, melynek engedélyezése a hospesközösségek, s kivált a városok kiváltságolásának egyik elemévé lett a 13. század folyamán.
A királyi pénzjövedelmek páratlan összegzését adja az a 12. század végi dokumentum, mely egy külföldi udvar tájékoztatására készülhetett, talán III. Béla második házasságához kapcsolódóan.
A jegyzék márkában adja meg az összegeket, amelyek általános vélekedés szerint eltúlzottnak tekinthetõk, a bevételek összetétele és az egyes tételek egymáshoz viszonyított arányai azonban a valóságos helyzetet tükrözhetik.
E szerint a legfontosabb bevételi forrás a pénzverés (kb. 37%) lehetett, melyet a vámok (19%) és a megyei jövedelmek (16%) követtek, míg a többi tétel részesedése 10% alatt marad.
A jegyzék a magyarországi fõpapok jövedelmeit is számbaveszi.
Az Árpád-kor gazdasági életének már a természeti gazdálkodás viszonyai között is szerves része volt a külkereskedelem.
A 13. századig elsõsorban a Kelet - Kijev és Bizánc - irányában lehettek élénkek a kapcsolatok, a nyugat-európai gazdasági világba való bekapcsolódás jelei a 12. század második felétõl mutatkoznak meg egyre erõteljesebben, hogy aztán a 13. századra uralkodóvá váljon a nyugati kereskedelem.
A kivitelben a korai idõkben a mezõgazdasági termékek mellett a rabszolga és az állat - fõként a ló - játszott jelentõs szerepet, ezek exportjával kapcsolatosan a 11. századi törvények már tartalmaznak rendelkezéseket.
A behozott áruk nagy része, miként a késõbbiekben is, kézmûipari termék és luxuscikk (drága kelme, ékszer, fûszerféleség) volt.
A 13. század folyamán a külkereskedelem fõ iránya a Nyugat felé fordult.
A kivitel hagyományos árui mellé ekkor társult a magyarországi bányászat termelése (elsõsorban az ezüst és arany, de réz és cin is).
A behozatalban változatlanul a kézmûipari és a luxuscikkek képviselték a legnagyobb hányadot, új vonásként azonban érzékelhetõen megnövekedett a tömegfogyasztást kielégítõ olcsó vasáru és textília aránya.
A kereskedelemben résztvevõk köre is változott: míg korábban fõként keleti (zsidó, izmaelita, kisebb részt görög és örmény) kereskedõk bonyolították le a forgalmat, a 13. században egyre több nyugati (fõleg német és itáliai) kereskedõ fordult meg vagy telepedett le az országban, s az ügyletekbe hazai kalmárok is bekapcsolódtak.
A belsõ kereskedelem az Árpád-korban fõként az eltérõ adottságú természeti tájak termékeinek cseréjére szorítkozott, így az áruk többsége is a mezõgazdasági termények és termékek közül került ki.
Korán feltûnõ és mindvégig alapvetõ fontosságú cikk volt a bor és a só.
A mezõgazdaság fejlõdésével ezek mellé zárkózott fel a gabona, mely a 13. század második felétõl a kialakuló városok lakóinak ellátását biztosította.
A hazai kézmûipar termékei a mindennapok használati eszközeivel a szerényebb igényû fogyasztást elégítették ki.
A belsõ áruforgalmat hazai kereskedõk bonyolították le, az árucsere színhelyéül pedig a vásárok szolgáltak, melyek körül megindult a helyi piackörzetek kialakulása.
MINDENNAPI ÉLET
A férfiak viselete és fegyverzete
Páncélos ellenféllel szemben igen hatásos volt - elsõsorban a gyalogság kezében - a sokféle balta.
A 13. század elejétõl jelentkezõ jövevényszavunk a bárd (1214) és a topor (1235).
Az elõbbi fegyver szerepére félreérthetetlenül utal a gelencei Szent László-legenda falképének birkózási jelenete, amelyen a lány a kun horgasinát bárddal - a szent király fegyverével és késõbbi ábrázolásainak állandó tartozékával - vágja át.
A hadfelszerelés áttekintése után a harcosok lovának és lószerszámuk ismertetésével folytatjuk.
A 10. század utolsó harmadától, a fegyverzet részleges átalakulásával együtt a nagyobb testû lovak is megjelentek a Kárpát-medencében.
Nagy testû lován a páncélos vitéz sajátos, a keleti típusútól eltérõ nyeregben ült, amelynek mindkét kápája magasan felfelé emelkedett.
Magas nyergében a lovas kezdetben csak nyújtott, majd egyre inkább elõrefeszített lábbal helyezkedett el.
A 12. században, amikor a lándzsás roham csatadöntõ szerepûvé növekedett, az erõs ütközés kivédésére és a jó támaszték miatt kialakult a mély, a lovas testét deréktájt csaknem körülölelõ kápákkal felszerelt lovagi nyereg.
A lószerszámot veretekkel és sallangokkal, bojtokkal díszítették, de az említett falképek lószerszámán még a hevederre is ráfestették a veretek aranysárga pettyeit.
Korszakunk újdonságaként vált általánossá a magyar nehézlovasság számára a sarkantyú használata.
A lovak patkolása feltehetõleg csak a 11. században kezdõdött a magyarságnál.
A nehézlovasság általánosan használta, a könnyûlovasság viszont - éppen a ló sebességének megõrzése miatt - a középkorban is tartózkodott az alkalmazásától.
A lovagi fegyverzet és a ló együttesen igen nagy értéket képviselt, s a kisbirtokosok jó része nem is rendelkezett akkora földtulajdonnal (nyolc-tíz ekealja, azaz négy-ötszáz hektár), amelynek jövedelmébõl szert tehetett volna rá.
Nem véletlen, hogy a hadjáratokra kényszerült kisbirtokosok többsége még ekkor - azaz a 13. század második felében - is könnyûfegyverzetû maradt, legfeljebb a felszerelését egészítette ki karddal, lándzsával, mert az mind a nehéz-, mind a könnyûfegyverzetû ellenféllel szemben célravezetõ volt.
Tisztán könnyûfegyverzetben a besenyõk, székelyek és a 13. században betelepült kunok, jászok harcoltak.
Fegyverzetük tárgyalása elõtt szólunk viseletükrõl, illetve ennek a honfoglalás korát követõ folyamatosságáról.
Feltehetõ, hogy a még 11. században is pogány hiten élõk igyekeztek hagyományos öltözékükhöz is ragaszkodni.
A 11-13. századi ábrázolásokról a magasan felálló gallérral varrott inget és a csuklóig érõ, szûk ujjú, a felsõtesthez simuló, s az öv alatt bõven ráncolt kaftánszerû, a térd alá nyúló felsõruhát érdemes itt említeni.
A ruházathoz mindig tartozott veret nélkül ábrázolt öv.
Az alakok lábszára meztelen vagy szûk harisnya takarja; a lábukon magas szárú cipõ vagy csizma.
Bár tudjuk, hogy a köznép hajviselete még évszázadokon át varkocsos volt, azaz a fej kiborotválásának elhagyásával ugyan még õrizte a régi hagyományt, az említett ábrázolásokon mégis a nyugati jellegû hajviselet jelentkezik: a kibontott, s körben lefésült frizura, borotvált vagy bajuszos, sõt bajuszos-szakállas arcot egyaránt koszorúzva.
A honfoglalás kori keleti jellegû viselet fennmaradását a magyarokon és a közéjük olvadt katonai segédnépeken kívül a székelyek és besenyõk, valamint az egyéb mohamedán (izmaelita) népelemek biztosíthatták, majd a kunok és jászok 13. századi betelepülésével nyert új fellendülést.
A kunok felsõruházata - amelyet a délorosz steppe 12-13. századi kun kõszobrain (kamennaja babákon) és a Szent László-legenda falképein követhetünk nyomon - csaknem térdig érõ kaftánból, nadrágból és csizmából állott.
A bõ, nehéz anyagból (az elõkelõknél bizánci szövetbõl) varrott kaftán szárnyait elöl jobbról balra egymásra hajtották, s övvel szorították le.
Az ing nagy ritkán olyan hosszú volt, hogy a kaftán alól is kilógott.
Ez utóbbi összefogására s egyben a fegyverzet (pl. szablya, íjtegez, tegez), valamint egyéb felszerelés (kés, csiholó, fésû, tarsoly) hordására a kun vitéz is az övét használta, amely rendszerint díszítetlen volt, vagyis csak csattal lehetett felszerelve.
A kun elõkelõk azonban igényt tartottak nemesfém veretes övre is.
Ezen övek veretkészlete meglepõ módon nem a keleti ízlést követõen készült, hanem a lovagi élethez kötõdik.
A kun vitézek nadrágot nem hordtak, hanem lágyékig érõ harisnyát.
Puha talpú, könnyû csizmájuk a térden felül ért.
A kun férfi borotválta a fejét, s a meghagyott haját egy-három, gyakran nem egyenlõ hosszú és vastagságú varkocsba fonta.
Szakállát szintén eltávolította, viszont hegyesre pedert bajuszt viselt.
Fejére hosszú, hegyes, prém nélküli, feltûrt szegélyû, ún. kun süveget húzott.
Ez a viselet a 13. század második felében annyira elterjedt a magyarok között, hogy az egyház kétszer is (1279, 1288), de sikertelenül igyekezett betiltani.
A könnyûfegyverzetû vitéz ugyancsak rákényszerült a védõfegyverek használatára.
Teste védelmére bõrpáncélt öltött.
A rangosabb harcosok a már tárgyalt lemezkés, illetve sodronypáncélt viseltek.
Szintén sisakkal védték fejüket, amely lemezekbõl összeszegecselt vagy egy darabbá kovácsolt kúpos alakú volt, és sisakdíszt tartó köpûben vagy zászlócska-tartó kis rúdban végzõdött.
Gyakran kiegészült orrvédõvel, máskor pedig félarcos, sõt arcos fémmaszkkal is.
A könnyûfegyverzetû harcos pajzsot rendszerint nem használt, de alkalmasint kézbe vehette.
A pajzstól való tartózkodásnak az volt az oka, hogy akadályozta tulajdonosát az íj és a ló együttes kezelésében. Fõ támadófegyvere ugyanis az íj maradt.
A 11-12. században feltehetõleg megõrzõdött a honfoglalás kori összetett visszacsapó íj típusa, bár ennek nincs régészeti bizonyítéka hazánk területén.
A nyílvesszõk változatos formájú nyílhegyei között a 11. századtól kezdõdõen megszaporodtak a különféle - három- és négyélû, gúla és lándzsa alakú - páncélszúró nyílcsúcsok, jelezve azt, hogy az íjászok egyre többször találták magukat szembe páncélozott ellenféllel.
Mindezek mellett megõrzõdtek a korábbi idõkre jellemzõ lapos, levél, rombusz és deltoid alakú, valamint villás nyílcsúcsok is.
A közelharc fegyverei közül a szablya említendõ, jóllehet még a mongolok között is inkább csak a gazdagabbak rendelkeztek vele.
A 11. századtól kezdve ez a fegyver is átalakult: lassan létrejött a korábbinál hosszabb, szélesebb és erõsebb görbületû penge.
Volt még egy hagyományos, a Kárpát-medencében talán már besenyõ vagy csak kun közvetítéssel megjelent ütõfegyver, a buzogány, melynek csak szórványleleteit ismerjük.
Változatos formában, vasból kovácsolták vagy bronzból öntötték e buzogányokat, s fanyélre szerelve használták õket.
A könnyûlovasság felszerelése minden bizonnyal a honfoglalás kori alapokon maradt, illetve fejlõdött tovább.
A nyeregrõl konkrét adatunk nincsen. Az viszont nyilvánvaló, hogy megmaradt a csikózabla közkedveltsége.
A vitézek kengyeleit - puha talpú csizmáiknak megfelelõen - zömmel széles, ívelt talpalóval, kerek vagy csúcsosodóan kerek alakra kovácsolt szárakkal készítették.
A sarkantyút a könnyûlovasság továbbra sem alkalmazta.
A nehéz- és könnyûfegyverzetû lovasság felszerelésének áttekintése után röviden a számszeríjra is ki kell térnünk.
Ez a félelmetes hatású fegyver mindvégig megmaradt a gyalogság használatában, tehát egyik lovas fegyvernem felszerelésébe sem épült be.
Elsõ adatunk szerint, 1242-ben a spanyol Simon ispán számszeríjászai segítségével védte meg a tatárok ostromolta esztergomi várat.
1265-ben pedig lovak számszeríjjal való lelövését említik, vagyis e fegyvert korszakunk végén már magyar földön is alkalmazták.
A Magyar Királyság történetében fontos korszakhatárnak számító 1301-es esztendõ nem volt jeles dátuma a viselet- és fegyvertörténetnek, mert fentebb ismertetett arányaikat a fõ fegyvernemek a 14. század végéig megtartották, s fegyvereik fejlõdése is a vázolt keretek között folytatódott.
A nõk és a gyermekek viselete
A kereszténység felvétele jelentõs változást hozott mind a férfiak, mind a nõk öltözködésében.
A mindkét nemre jellemzõ inget, kaftánszerû, övvel összefogott felsõruhát, nadrágot és a díszes veretekkel díszített csizmát az új vallás elõírásainak megfelelõ, a test formáját elrejtõ ruhanemûk váltották fel.
Az Európa-szerte viselt, zárt, köpönyegszerû öltözet több egymás fölé öltött ruhából állt.
Az alapviselet a tunikának nevezett alsó- és felsõruha volt, a ruha fölött ujjatlan, rövidebb díszköpenyt és hosszabb, félkör alakú palástot viseltek.
Az egymás fölé öltött több réteg ruha azonos anyagból készült, az egyes ruhadarabok színe azonban eltért egymástól.
A ruhák alapanyaga általában posztó volt, de lehetett európai vagy keleti eredetû selyem, esetleg brokát vagy bársony.
István ifjabb király 1264-bõl fennmaradt számadása bizonyítja, hogy az ország elõkelõi a legdrágább külföldi kelmékbõl készíttették öltözéküket.
A jegyzékben nagy mennyiségû flandriai posztó, olasz, bizánci és ázsiai - talán kínai - selyem és bíborszövet, finom lenszövet szerepelt, amelyekbõl férfi és nõi ruha egyaránt készült.
A ruhákat drága prémekkel bélelték vagy díszítették.
Ahogy nevük is jelezte, a "hajadon" lányok kibontva viselték a hajukat, a férjes asszonyok haját azonban már valamiféle fõkötõ vagy fátyol takarta.
A legegyszerûbb, a hajat, nyakat és részben a vállat is elrejtõ, apácás fõkötõ vagy fátyol látható az ócsai templom Utolsó ítélet falképén.
Ilyen fátylat hordtak az idõsebb nõk és feltehetõleg az özvegyek.
Lapos tetejû, dobozszerû, az áll alatt megkötött fõkötõt visel a szentkirályi timpanon nõi donátoralakja, a fõkötõ alól hátul hosszan lenyúló fátyollal.
Ez a fejdísz azonban csak az elõkelõk körében fordult elõ, ilyen látható a híres naumburgi nõi donátorszobrokon is.
Ékszert viszonylag keveset viseltek, közülük a leggyakrabban a ruhákat összefogó palástcsatok, boglárok fordultak elõ.
A hajfonatok összetartására - a sírleletek tanúsága szerint - ezüst vagy bronz hajkarikákat használtak, de a feltárt sírokból emellett nyak- és karperecek, gyûrûk is kerültek elõ.
Anyaguk általában réz, bronz, csak az elõkelõk viseltek ezüst- és aranyékszereket.
Ékszerszámba ment a leányok és az asszonyok által egyformán viselt öv, az úgynevezett pártaöv, amelyet fém- vagy aranyszálakból szõttek, fémlemezekkel, gyakran gyöngyökkel díszítették.
A hajadon lányok viselete volt a párta, amelynek használatára számos szólás, közmondás emlékeztet, pl. a "pártában maradt" a férjhez nem ment lányok megnevezésére.
A párta a fejet körítõ szalag vagy koszorú, amelyet a derékon viselt övhöz hasonlóan gyöngyök, préselt lemezek, esetleg drágakövek díszítettek.
Az írott források alapján nem állapítható meg, használata mennyire volt általános az Árpád-korban, viselését azonban jelzi, hogy a régészek több nõi sírban találtak a fej körül gyöngyszemeket, préselt ezüstlemezeket.
A legértékesebb arany ékszereket a királyi család illetve a királyi udvar tagjai viselték.
Ezek a kincsek az uralkodócsaládok között kötött dinasztikus házasságoknak köszönhetõen országról országra vándoroltak: így kerültek például IV. Béla leányainak esküvõi koronájaként Lengyelországba azok a fejékek, amelyek máig fennmaradtak, egy közülük a Szent Zsigmond-hermát díszíti, kettõbõl pedig fogadalmi kereszt készült.
A halála után hamarosan szentté avatott királylány, Erzsébet legendájában feljegyezték, hogy szülei, II. András és a késõbb meggyilkolt Gertrudis gazdag hozománnyal indították Thüringiába.
Erzsébetet gyermekként jegyezték el a thüringiai õrgróf fiával, a vele adott ruhák, ékszerek azonban semmiben sem különböztek egy felnõtt hercegnõ viseletétõl.
A középkorban mindvégig jellemzõ volt, vagyoni-társadalmi helyzettõl függetlenül, hogy a gyermekek öltözéke csak méretében tért el a felnõttekétõl.
A legkisebbeket leszámítva a gyermekek olyan ruhát hordtak, mind szüleik.