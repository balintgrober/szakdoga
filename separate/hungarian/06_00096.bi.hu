Nathaniel Hawthorne: Derûvölgy románca
I. AZ ÖREG MOODIE
A derûvölgyi utazásomat megelõzõ este a Fátyolos Hölgy csodálatos bemutatójáról voltam hazatérõben legénylakásomra, amikor az utca egyik sötétebb szakaszán megállított egy eléggé kopottas külsejû, idõsebb férfi.
- Mr. Coverdale - mondta halkan -, beszélhetnék önnel pár pillanatra?
Ha már említettem a Fátyolos Hölgyet, hadd mondjam el azoknak az olvasóimnak kedvéért, akik nem ismerik ezt az immár elfeledett hírességet, hogy hipnotikus fenomén volt, s hozzá a legelsõk egyike, akinek tevékenysége egy új tudomány születésérõl vagy egy régi szemfényvesztés feledésérõl tanúskodott.
Azóta az efféle foglalkozást ûzõ nõk száma annyira megszaporodott, hogy külön-külön nem sok figyelmet keltenek; amellett egyikük sem lépett olyan ügyesen kieszelt, színpadias körülmények közt a nagyközönség elé, mint amilyenek a szóban forgó hölgy különleges produkcióit rejtelmessé és egyben sugallatossá tették.
Manapság a hipnotizõr "alanyának", "látnokának" vagy "médiumának" irányítása közben az egyszerû, leplezetlen tudományos kísérlet látszatát akarja kelteni, s ha bevallja is, hogy egy-két lépésnyire behatol a szellemvilágba, való életünk törvényeit oda is magával viszi, s természetfeletti hódításaira is kiterjeszti.
Tíz-tizenöt esztendeje azonban a rejtelmes elrendezésnek, festõi beállításnak, a fény és árnyék mûvészies kontrasztjának minden fortélyát igénybe vették, hogy a látszólagos csoda és a mindennapi tények közt minél élesebb ellentétet teremtsenek.
Mi több: a Fátyolos Hölgy esetében a nézõk kíváncsiságát még tovább csigázta talányos személyisége, s az a képtelen (de egy idõben igen elterjedt, s valószínûleg a hipnotizõr által útjára eresztett) szóbeszéd, amely szerint a fátyol sûrû redõi mögött egy jó családból származó, gazdag, gyönyörû, ifjú hölgy rejtõzik.
A fátyol fehér volt, lágy, ezüstös csillogású, mint egy felhõ nap megvilágította oldala; s tetõtõl talpig beborítva hordozóját, mintegy elkülönítette az anyagi világtól, tértõl és idõtõl, s a testetlen szellemek jogainak sokaságával ajándékozta meg.
De e hölgy szándékainak - akár csodatételre irányultak, akár nem – vajmi kevés közük van történetemhez; legfeljebb annyi, hogy derûvölgyi vállalkozásunk sikerére vonatkozóan a Fátyolos Hölgy prófétai képességeit hívtam segítségül.
Válasza, mellesleg szólva, valódi szibillai válasz volt, az elsõ pillanatban értelmetlen, de tüzetesebb vizsgálatra a legkülönfélébb értelmezéseket tette lehetõvé, s ezeknek egyike kétségtelenül összhangban állt a késõbbi eseményekkel.
Épp e talányon töprengtem, igyekeztem megragadni tovasurranó értelmét, amikor az említett öregember félbeszakította gondolataimat.
- Mr. Coverdale!
Mr. Coverdale! - ismételte meg kétszer is a nevemet,mintegy jóvátételként azért a habozó, ügyetlen módért, amellyel kiejtette.
- Bocsánatot kérek, uram, de úgy hallottam, ön holnap Derûvölgybe utazik.
Ismertem ezt a sápadt, öreges arcot, vöröslõ orrával, fél szemén kötéssel, s valami jellegzeteset láttam abban is, ahogy ez az öreg legény a kapu boltíve alatt áll, s csak annyira mutatja meg magát, hogy felfedezhessem benne az ismerõst.
Igen szemérmes ember volt ez a Mr. Moodie, amit annál különösebbnek találtam, mert kenyérkeresõ foglalkozása révén többet forgolódott a világ sûrûjében, mint általában az emberek.
- Igen, Mr. Moodie - válaszoltam, és eltûnõdtem, vajon miért érdekli õt az utazásom. - Holnap Derûvölgybe szándékozom menni.
Szolgálatára lehetek valamiben utazásom elõtt?
- Ha megengedi, Mr. Coverdale - felelte -, nagyon nagy szívességre szeretném önt megkérni.
- Nagyon nagy szívességre?! - ismételtem olyan hangon, amely bizonyára nem sok segítõkészségrõl tanúskodott, ámbár mindent megtettem volna az öregembernek, ami nem okoz nekem különösebb fáradságot.
- Nagyon nagy szívességre, azt mondja?
Kevés az idõm, Mr. Moodie, s még sok elõkészületet kell tennem az utazáshoz.
De azért legyen olyan jó, mondja el, mit óhajt.
- Ó, uram - válaszolta az öreg Moodie. - Nem nagyon szívesen teszem, s ha jobban meggondolom, Mr. Coverdale, tán okosabb volna egy idõsebb úrhoz vagy hölgyhöz fordulnom, ha volna szíves bemutatni ilyen valakinek, aki történetesen Derûvölgybe megy.
Ön még fiatal ember, uram!
- És ezért kevésbé felelek meg a céljainak? - kérdeztem. - De ha korosabb ember alkalmasabb nálam, itt van Mr. Hollingsworth, õ három-négy évvel idõsebb, mint én, sokkal megállapodottabb jellem, s tetejébe emberbarát.
Én csak költõ vagyok, s a kritikusok állítása szerint nem is túlságosan jelentékeny.
De mirõl van szó, Mr. Moodie?
Felkeltette kíváncsiságomat, különösen, mert arra célzott, hogy egy hölgy befolyása volna kívánatos.
Hadd halljam; valóban szívesen lennék szolgálatára.
De az öreg legény a maga udvarias és alázatos módján szeszélyesen megmakacsolta magát; úgy látszik, valamit a fejébe vett, s ez korábbi szándékainak megvalósítása dolgában habozásra késztette.
- Nem tudom, uram - kérdezte -, ismer-e egy Zenobia nevû hölgyet?
- Személyesen nem ismerem - feleltem -, de remélem, holnap részem lesz e szerencsében, mert megelõzött minket, s már Derûvölgyben van.
Tán irodalmi hajlamai vannak, Mr. Moodie? Vagy a nõjogok szószólóinak sorába állt, vagy valami más okból érdeklõdik e hölgy iránt?
Mellesleg, mint valószínûleg tudja, Zenobia csak a nyilvánosságnak szóló neve; egyfajta álarc, amelyben azért lép a világ elé, hogy az ismeretlenség elõnyeit élvezhesse; egyszóval ugyanolyan fogás, mint a Fátyolos Hölgy fehér redõzete, csak annál kissé átlátszóbb.
De késõ van már.
Megmondaná, mit tehetek az érdekében?
- Bocsásson meg, Mr. Coverdale, ma este már semmit - válaszolta Moodie.
- Nagyon kedves öntõl, uram, de attól tartok, végül is feleslegesen fárasztottam.
Engedelmével, tán holnap reggel, mielõtt Derûvölgybe indul, elmennék a lakására.
Jó éjszakát, uram, elnézést kérek, hogy feltartottam.
Ezzel elsompolygott, s mivel másnap reggel nem mutatkozott, csak a késõbbi eseményekbõl vonhattam le valamilyen elfogadható következtetést, hogy mit akarhatott.
Szobámba érve, egy hosszan égõ szénrögöt dobtam a rostélyra, szivarra gyújtottam, s egy órán át csak méláztam, csapongó, hol nagyon vidám, hol meg nagyon komor hangulatban. Mert õszintén szólva, immár korántsem voltam olyan bizonyos, hogy ez az elhatározó lépés, amely visszavonhatatlanul belekever a derûvölgyi kalandba, valóban a legbölcsebb, amit tehetek.
Éjfélre járt, mire lefeküdtem, miután megittam egy pohár különlegesen finom sherryt, amelyre akkoriban nagyon büszke voltam.
A legutolsó palack volt, egy barátommal ürítettük ki másnap délelõtt, mielõtt elindultam Derûvölgybe.
II. DERÛVÖLGY
Aligha gyúlhat ki bennem (hisz lassanként valóban deres agglegény leszek, akinek bajszában már-már hetenként felbukkan egy-egy újabb õsz szál), aligha lobbanhat fel már elõttem a kandallóban olyan melengetõ láng, mint amilyen - ahogy most visszaemlékezem rá - másnap Derûvölgyben lobogott.
Fahasábok égtek egy régi tanyaház tisztaszobájában egy áprilisi délután, de a kéményben szeszélyes szélrohamokkal télies hóvihar üvöltözött.
Élénken villan fel elõttem ez a kandalló, ahogy most emlékezetemben elkotrom a parázsról a hamut, s éltetõbb fuvallat híján egy sóhajjal elevenítem fel a lángot.
Élénken, de csak egyetlenegy pillanatra, s aztán már a leghalványabb csillogással, amely szívemet éppoly kevéssé hevíti, mint az ujjam hegyét!
Azok a vastag tölgyhasábok már réges-rég elhamvadtak.
Barátságos fényüket, ha egyáltalán érzékeltetni tudom, csak foszforeszkáló pislákolás jelképezheti; ilyet verítékeznek, s talán nem is annyira sugároznak azoknak a korhadt fáknak nedves darabkái, amelyek az erdõben bolyongó éjszakai vándort tévútra vezetik.
Hányan és hányan üldögélhetünk fonnyadt leveleken a tûz ily dermesztõ gúnyképe körül, tenyerünket a képzeletbeli meleg fölé tartva, s töprenghetünk egy új paradicsomi élet füstbe ment tervein!
Paradicsom? Ugyan!
Bátran állíthatom, hogy senki más kerek e világon, legalábbis a mi új angliai sivár kis világunkban, nem álmodott azon a napon a Paradicsomról, legfeljebb olyanformán, ahogy a sarkok a trópusokat idézik.
És az ott levõ anyagból még a legügyesebb építész se tudta volna Éva lugasának az eszkimók hókunyhóinál különb mását felépíteni.
De mi a vad hófúvás ellenére is nyarat teremtettünk.
Áprilisi nap volt, ahogy már említettem, a hónap közepe táján.
Amikor a városban megvirradt, a hõmérséklet elég enyhe volt ahhoz, hogy egy magamfajta városi lakos, aki egy háztömb kellõs közepén éldegél, balzsamosnak nevezze; itt minden egyes téglaház a maga kályháiból áradó fülledt hõségen kívül még a többi ház melegében is részesült.
De déltájban havazni kezdett, északkeleti szél seperte végig a havat az utcán, s a háztetõket és járdákat olyan ügybuzgó makacssággal festette fehérre, hogy az a mi legkeményebb januári viharainknak is becsületére vált volna.
Szemmel látható komolysággal állt neki e feladatnak, mintha legalábbis biztosítékot kapott volna rá, hogy még hónapokig nem jön olvadás.
Így aztán ugyancsak hõsiesnek tarthattam magamat, hogy még egy utolsót pöffentve szivaromból, odahagytam két meghitt agglegény-szobámat, ahol a rostélyon jó tûz égett, a szomszédos kamrában még volt egy-két palack a pezsgõskosárban meg egy kevés vörös bor a ládában. Odahagytam, mondom, ezt a kényelmes szállást, s belevetettem magamat a könyörtelen hóvihar kellõs közepébe - egy jobb élet reményében.
Jobb élet!
Ma már valószínûleg nemigen látszana annak, de elég, hogy akkor annak látszott.
A hõsiesség útjában álló legnagyobb akadály az a kétely, hogy nem bizonyulunk-e balgának; a legnagyobb hõsiesség ellenállni ennek a kételynek - s a legmélyebb bölcsesség felismerni, mikor kell ellenállnunk, s mikor engedelmeskednünk neki.
De azért fogadjuk el okosabbnak, ha nem is bölcsebbnek, természetes beteljesüléséig követni álmainkat, jóllehet, hogyha látomásunk megálmodásra érdemes, szükségképpen csak kudarc árán teljesülhet be, másként soha.
De mit számít ez?
Leglégiesebb foszlányában, ha mégoly megfoghatatlan is, több érték rejlik majd, mint bármilyen gyakorlati terv legnyomósabb realitásaiban.
Az álom nem az elme szemetje.
Ezért ha bármi mást megbánnék is, ne kelljen se bûneim, se balgaságaim közé sorolnom, hogy valaha volt elegendõ hitem, erõm a világ jövõjében õszintén reménykedni - igen! -, s hogy e remények valóra válásáért minden tõlem telhetõt elkövettem, még azt is, hogy otthagyjak egy melengetõ kandallót, eldobjak egy szivart, amelybõl még alig egyet-kettõt szippantottam, s vágtató hóviharban menjek, egyre tovább, még akkor is, midõn már régóta nem hallom a városi órák ütését.
Négyen lovagoltunk együtt a viharban; Hollingswortht, aki megígérte, hogy velünk jön, valami váratlan esemény feltartóztatta, és csak késõbb indult el, egyedül.
Emlékszem, hogy miközben ide-oda kanyarogtunk az utcákon, kétoldalt a házak, úgy rémlett, egyenest felénk nyomakodnak, úgyhogy e szûk helyen erõs szívünk még dobogni is alig bírt.
A hó szintén leírhatatlanul vigasztalannak (már-már azt mondtam, mocskosnak) látszott, ahogy a város füstös levegõjében alászállingózott, megtelepedett a járdán, csak azért, hogy egy-egy toldozott-foldozott csizma vagy sárcipõ beletapossa mintázatát.
Így aztán az ég legfrissebb adományán egy réges-régi, unalomig ismert forma tûnt fel.
De mihelyt elhagytuk a kövezett utat, s a patkók tompán kopogtak az elhagyatott országúton, nyomukat meg egykettõre elseperte a féktelen szélroham, máris jobb levegõt szívtunk.
Ezt a levegõt nem szívták be újra és újra, nem lélegezték ki csalárd, semmitmondó és téves szavakban, miként a borongós városok levegõjét!
- Milyen kellemes! - jegyeztem meg, s mihelyt kinyitottam a számat, tüstént tele lett hó pelyhekkel.
- Milyen enyhe és balzsamos ez a vidéki levegõ!
- Nono, Coverdale - mondta az egyik társam -, csak ne gúnyolódj azon a csekélyke lelkesedésen, amit még megõriztél.
Ez a salétromos levegõ, állítom, valóban üdítõ, s különben is, mi addig nem mondhatjuk magunkat újjászületett lénynek, amíg a februári északkeleti szelet nem tartjuk ugyanolyan kellemesnek, mint a legenyhébb júniusi szellõt.
Így aztán nekibátorodva, szaporán, jókedvûen ügettünk a hullámszerû hófúvásoktól félig elbontott kõkerítések mentén, erdõs területeken át, ahol a fatörzsek hófedte oldala szembeszegült az északkeleti széllel, elhagyatott villák közelében, amelyeknek ösvényein egyetlen lábnyomot se láttunk, szétszórtan álldogáló házak mellett, ahonnét falusi tüzek égõ turfa csípõs illatával átitatódott füstje áradt felénk.
Olykor, ha egy-egy vándorral találkoztunk, szívélyesen köszöntöttük; kiáltásunkra kibugyolálta fülét, kitéve a fergetegnek és a hópelyheknek, türelmetlenül hallgatta szavunkat, mintha üdvözlésünk nem érne fel a kellemetlenséggel, amit okoztunk neki.
A bugris!
A szélrohamok éles füttyét megértette, de ahhoz bezzeg nem volt már esze, hogy a mi testvéri, derûs hangunk értelmét felfogja.
Szívélyes szavaink iránti hitetlenkedése számtalan más megnyilvánulással egyetemben figyelmeztetés volt számunkra, milyen nehéz feladat lesz a világ megreformálása.
De rendíthetetlen jókedvvel továbblovagoltunk, s úgy összebarátkoztunk a viharral, hogy utunk végére érve megvallottuk magunknak, szinte nehezünkre esik elbúcsúzni ettõl a goromba dühöngõtõl.
Holott a tagjaim, mi tagadás, csaknem jéggé dermedtek, s azt gyanítottam, rettenetesen megfáztam.
Most azonban az öreg tanyaház kandallójának lobogó tüze mellett üldögéltünk; ugyan a mellett a tûz mellett, amely a fejezet elején olyan halványan pislákolt emlékezetemben.
Ott ültünk hát, a hó leolvadt hajunkról és szakállunkról, arcunk égett az iménti zord idõtõl és a mostani melegtõl.
Valóban pompás tûz várt ott ránk, nagy, durva hasábokból, göcsörtös ágakból és felaprított tölgyfadarabokból rakva, abból a fajtából, amit a gazdák tulajdon kandallójuk számára tartanak meg, mert ezeket a girbegurba, otromba ágakat nem lehet halomba rakni és piacra vinni.
Az egykori Zarándok Atyák családtagjai tették tán fel teavizes kannájukat ilyesféle, csak persze nagyobb tûz fölé; s ahogy a kandallót az én szenes rostélyommal összehasonlítottam, még inkább éreztem, hogy valóban egy világ választ el már attól a társadalmi rendszertõl, amely még reggeli idején béklyóba szorított minket.
A kedves, derûs Mrs. Foster (annak a keménykötésû Silas Fosternek életepárja, akire kellõ fizetség ellenében a gazdaság vezetése, no meg a mi oktatásunk feladata várt) szívélyesen fogadott minket.
Háta - jókora szélességû háta - mögött két fiatal nõ bukkant fel, vendégszeretõn mosolyogva, de amúgy meglehetõsen félénk pillantással, mintha nemigen tudnák, mi lesz a helyük ebben a mi új világrendünkben.
Barátságosan mindenkivel sorban kezet fogtunk, szerencsekívánatok közepette, hisz elmondhattuk, hogy az az áldott testvériség, amelyet célul tûztünk magunk elé, ebben a pillanatban kezdõdött.
Alig fejeztük be az üdvözlést, nyílt az ajtó, és Zenobia - akivel addig még nem találkoztam, bármilyen fontos szerepet játszott vállalkozásunkban -, Zenobia belépett a tisztaszobába.
Zenobia (ezt aligha kell mondanom a krónikánkkal csak kicsit is ismerõsolvasónak) nem a valódi neve volt.
Kezdetben folyóiratokban használta álnévként, utóbb azonban barátai, akik szerint jól illett fejedelmi termetéhez és magatartásához, félig tréfásan baráti érintkezésben is így nevezték.
Õ maga nemcsak szívesen hallotta, hanem még serkentette is híveit állandó használatára, s e név annyiban csakugyan illett hozzá, hogy a mi Zenobiánk - bármilyen alázatosnak tetszett is új filozófiája - természettõl fogva olyan büszke volt, hogy az akármelyik királynõhöz méltó lett volna.
III. AZ ÁLMODOZÓK KÖZÖSSÉGE
Zenobia dallamos, õszinte, lágy hangon üdvözölt minket, sorba mindnyájunknak odanyújtotta igen-igen puha, meleg kezét.
Emlékszem rá, mindenki számára volt egy-két találó szava. Nekem ezt mondta:
- Már régen szerettem volna megismerkedni magával, Mr. Coverdale, hogy köszönetet mondhassak gyönyörû verseiért. Egyet-kettõt kívülrõl is megtanultam, jobban mondva akaratlanul s válogatás nélkül belopták magukat az emlékezetembe.
Remélem, nem szándékozik lemondani errõl a hivatásról, amellyel máris olyan szép hírnevet szerzett.
Inkább lemondanék magáról mint munkatársról, semmint hogy a világ elveszítsen egy igazi költõt!
- Ó nem, ez a veszély semmiképp sem fenyegeti a világot, legkevésbé Zenobiae felbecsülhetetlen dicsérete után - válaszoltam mosolyogva, s bizonyára el is pirultam túláradó örömömben.
- Sõt ellenkezõleg, azt remélem, most fogok csak igazán olyat alkotni, ami megérdemli a költészet nevet. Valami igazit, erõset, természeteset és édeset, mint amilyen életet itt élni fogunk, amin átcsendül a vadmadarak csivitelése vagy az erdõben süvöltõ szél himnusza, ahogy majd épp adódik!
- Nem bánja, ha megzenésítik a verseit? - kérdezte Zenobia nyájasan mosolyogva.
- Ezt nagyon sajnálnám, mert egyszer-másszor nyári estéken biztosan énekelem majd õket.
- Ennél nagyobb örömet nem is szerezhetne nekem - feleltem.
Mialatt velem és a többiekkel beszélt, elnéztem Zenobiát: alakja mélyen bevésõdött emlékezetembe, úgyhogy még most is felidézhetem, mint valami szellemet, bár az élõnél kissé halványabban, de azért híven.
A lehetõ legegyszerûbben volt öltözve, amerikai nyomott mintás ruhában (a divatárusok, azt hiszem így nevezik), de selyemkendõvel, s e között és a ruhája közt épp csak megvillant fehér válla.
Ezt a villanást nagy-nagy szerencsémnek tartottam.
Fekete, fényes és rendkívül dús haját felettébb józan, szemérmes kontyba kötötte, csigák vagy egyéb dísz nélkül, csupán egy szál virágot tûzött bele.
Egzotikus, ritka szépségû virág volt, friss, mintha a kertész most vágta volna a melegházban.
Mély gyökeret eresztett emlékezetemben:
még most is látom, s érzem illatát.
Ragyogó, ritka, s drága virág lehetett, s mégiscsak egy napig élt - ám hívebben kifejezte a Zenobia lényébõl fényûzõn sugárzó büszkeséget és pompát, mintha egy nagy gyémánt szikrázott volna a helyén.
Keze igen lágy volt, bár nagyobb, mint amilyet a legtöbb nõ kívánna – vagy megengedhetne - magának, de Zenobia impozáns termetéhez képest cseppet sem aránytalan.
Öröm volt látni, hogy ez a nagyszerû szellem (mint amilyen az övé volt, noha természetes hajlamai nem az irodalomban bontakoztak ki), ilyen méltó foglalatra talált.
Elragadó termetû nõ volt, s épp legszebb virágjában. Arcvonásait túlzás nélkül feltûnõen szépnek lehetett nevezni, ámbár egyes finnyás ízlésû emberek azt mondhatták volna róla, hogy vonásaiból hiányzik a lágyság és finomság.
De ezekbõl másoknál épp eleget találunk.
Tagadhatatlanul vonzóbb volt - ha másért nem, a változatosság miatt - Zenobia viruló egészsége, életereje, amely olyan bõségben adatott meg neki, hogy már ezért is beleszerethetett volna valaki.
Nyugodt hangulatban kissé egykedvûnek látszott, de ha valamit komolyan vett, s különösen, ha keserûség fûszerezte érzelmeit, egyszerre - tetõtõl talpig - megélénkült.
- Én érkeztem ide elsõnek - folytatta Zenobia melengetõ mosollyal -, ezért ma én látom el a háziasszony tisztét, úgy üdvözlöm önöket, mintha saját tûzhelyem mellé ülnének.
És vacsorára is az én vendégeim lesznek.
Holnaptól fogva, ha úgy tetszik, testvérek leszünk, s virradatkor elkezdjük új életünket.
- Tudjuk már, kinek mi lesz a dolga? - kérdezte valamelyikünk.
- Ó, mi, a gyengébb nem tagjai - válaszolta Zenobia zengõ, csaknem széles nevetéssel, amelyet gyönyörûség volt hallani, bár csengése egyáltalán nem hasonlított a nõk megszokott kacagásához -, mi nõk (már négyen vagyunk itt) természetesen a házi munkát fogjuk végezni.
Sütünk, fõzünk, pirítunk, párolunk... mosunk, vasalunk, súrolunk és seperünk, s kevésbé elfoglalt perceinkben leülünk kötni meg varrni. Ezek, azt hiszem, egyelõre nõi foglalatosságok lesznek.
Egy idõ után, amikor tán már kialakulnak egyéni adottságaink, néhányan, akik szoknyát viselünk, kimegyünk majd a földekre, s helyünket a konyhában a gyengébb fivéreknek adjuk át.
- Nagy kár - jegyeztem meg -, hogy a konyhai és általában a házi munkát nem hagyhatjuk ki rendszerünkbõl!
Milyen furcsa, hogy épp az a fajta munka, amely a nõk osztályrésze, különbözteti meg elsõsorban a mesterkélt életet, az elfajzott halandók életét a paradicsomi élettõl.
Évának nem kellett se fõzéssel, se ruhafoltozással, se nagymosással veszõdnie.
- Attól tartok - válaszolta Zenobia, és szemébõl csak úgy sugárzott a vidámság -, hogy még legalább egy hónapig nem lesz módunk paradicsomi rendszerre áttérni.
Nézze odakint azt a hófúvást!
Mit gondol, akad-e itt érett füge?
Szedtek-e ma itt ananászt?
Óhajt esetleg kenyérfa-gyümölcsöt vagy kókuszdiót?
Fussak ki, és szakítsak netán egy pár szál rózsát?
Nem, nem. Mr. Coverdale, közel s távolban az az egyetlen virág, ami a hajamban van, s ezt is a melegházból hoztam ma reggel.
Ami pedig az Éva-kosztümöt illeti - tette hozzá tréfásan megborzongva -, azt legfeljebb május elseje után öltöm magamra!
Korántsem Zenobia szándékából eredt - csakis az én képzeletem bûne lehetett-, hogy ezek a szavai meg valami a modorában, ellenállhatatlanul felidézték ennek a nagyszerû, tökéletesen formált termetnek fügefaleveles képét.
Fesztelen, hanyag, pompás kifejezésmódja egyébként is gyakran idézett fel efféle, bár ártatlan, de mégsem egészen illendõnek tetszõ képzeteket, valahányszor olyan gondolatból fakadtak, mint amilyenek férfi és nõ közt felmerülnek.
Ezt akkoriban Zenobia nemes bátorságának tulajdonítottam; nem látott ebben semmi rosszat, s megvetette azokat a kicsinyes korlátokat, amelyek a nõk beszédmódját minden elevenségtõl, színtõl megfosztják.
És még egy sajátosságot felfedeztem benne.
Manapság hazánkban ritkán találkozunk olyan nõkkel, akikben egyáltalán felismerhetjük a nõt, a mindennapi érintkezésben nemük úgyszólván elmosódik, mit sem számít.
Nem így Zenobiánál.
Belõle az a fajta hatás áradt, mint amilyen Évából áradhatott, midõn a Teremtõ megalkotta, és Ádámhoz vitte, mondván: Íme, az asszony!
Nem valamilyen különleges gyengédségre, bájra, szerénységre vagy szemérmességre gondolok, hanem egy bizonyos melegségre és jellembeli gazdagságra, ami a kifinomult nõk lényébõl, úgy látszik, többnyire már kiveszett.
- És most - folytatta Zenobia - megyek, és segítek vacsorát készíteni.
Megelégszenek, ugye, füge, ananász és Ádám asztalának egyéb ínyencségei helyett teával és pirítóssal, no meg egy szerény adag sonkával és nyelvvel, amit háziasszonyi ösztönnel egy kosárban magammal hoztam?
Lesz még tejbe aprított kenyér is az ártatlanabb ízlésûek számára.
Erre a nõsereg nekilátott házias foglalatosságának, leghatározottabban elutasítva felajánlott segítségünket, csak arra kértek, hogy a hátsó udvaron levõ hatalmas halomból hozzunk fát a konyhai tûzhely számára.
Miután a kelleténél többet is felraktunk belõle, visszatértünk a nappali szobába, székünket közelebb húztuk a kandallóhoz, s elbeszélgettünk kilátásainkról.
Hamarosan hangos lábdobogás közepette megjelent az ajtóban a szikár, izmos, bárdolatlan és torzonborz Silas Foster.
Az istállóból jött, a marhák etetésébõl, meg a földrõl, ahol szántott, mígnem a mély hó lehetetlenné tette, hogy barázdát húzzon.
Olyasforma hangon üdvözölt minket, minthogyha ökreihez szólna, vas dohányos dobozából bagót vett elõ, lehúzta vizes tehénbõr csizmáját, majd harisnyában odaült a tûzhöz.
Átázott öltözéke gõzölgött, úgyhogy a derék gazda szinte ködös szellemnek látszott.
- No, emberek - jegyezte meg -, ha ez az idõ még sokáig kitart, bizonyára visszakívánkoznak majd a városba!
És valóban komor látvány volt, ahogy a néma, borongós félhomály leereszkedett az égbõl, szürke vagy fekete pelyhei elkeveredtek a gyorsan hulló hóval.
A vihar, most hogy már esteledett, határozottan barátságtalan ábrázatot öltött.
Mintha egyenesen miérettünk támadt volna fel, azoknak a hûvös, vigasztalan, bizalmatlan fantomoknak jelképeként, amelyek az efféle kalandos vállalkozások elõestéjén örökké az elménkben kóborolnak, hogy elijesszenek minket, és visszaûzzenek a mindennapi élet határai közé.
De bátorságunk nem lankadt.
Éppoly kevéssé félemlíthetett meg bennünket az ablak elõtt kavargó hóesés, minthogyha nyári szél susogott volna az ágak közt.
Mert nemigen éltünk még át ennél reményteljesebb idõszakot.
Ha akadtak valaha emberek, akik jogosan s anélkül, hogy a világ kacajától, gúnyolódásától visszarettentek volna, ébren álmodtak, s legmerészebb látomásaiknak is hangot adtak, sõt önmaguk és az emberiség földi boldogságáról, mint megvalósítható és elérhetõ célról bizakodva beszéltek, akkor mi, akik ott ültünk félkörben a lobogó tûz körül, mindenképpen ezeknek az embereknek sorába tartoztunk.
A társadalom rozsdás vasvázát magunk mögött hagytuk. Sok, nehéz akadályon vágtuk át magunkat - a legtöbb embert visszatartották volna attól, hogy a fennálló rendszer fárasztó taposómalmából kitörjön, még akkor is, ha azt éppoly terhesnek érzi, mint mi.
Lejöttünk a szószékrõl, félredobtuk a tollat, becsaptuk a fõkönyvet, levetettük azt az édes, megbabonázó, ernyesztõ nemtörõdömséget, amely végül is jobb, mint a legtöbb, halandók számára elérhetõ élvezet.
Az volt a szándékunk - tagadhatatlanul nemes, de nemességével kétségtelenül egyenes arányban képtelen szándékunk -, hogy lemondunk mindarról, amit addig elértünk, s az emberiség elé példaképül olyan életformát állítunk, amelyet nem afféle hamis és kegyetlen elvek irányítanak, mint amilyenekre az emberi társadalom kezdettõl fogva épült.
Mindenekelõtt levetkõztük a kevélységet, s arra törekedtünk, hogy a helyét családias szeretet foglalja el.
Enyhíteni akartunk a munkásember robotjának súlyos terhén azáltal, hogy izmaink és inaink megfeszítésével magunk is megfelelõ részt vállalunk belõle.
Anyagi haszonra kölcsönös segítség útján akartunk szert tenni, nem pedig úgy, hogy erõszakkal elragadjuk az ellenségtõl, vagy fortéllyal elorozzuk a nálunk kevésbé ravaszaktól (ha ugyan egyáltalán akadnak ilyenek Új-Angliában), vagy önzõ versengésben elnyerjük szomszédunktól; mert ekképpen, így vagy úgy, minden emberfia, ha akarja, ha nem, kiveszi részét a közös bûnbõl, de meg is fizet érte. Szervezetünk alapjául verejtékes munkánkat akartuk felajánlani mint imádságot, de egyben mint tevõleges erõfeszítést az emberi haladás érdekében.
Ezért, ha csodálatos légvárakat építettünk (tán helyesebb volna falanszternek neveznünk õket), gyönyörû képeket vetítve magunk elé a kandalló lobogó tüzében, amelyet körülültünk, s ha az összeomló parázzsal együtt mindez elenyészett, s azóta sem támadt fel soha hamvaiból, nem kell emiatt szégyenkeznünk.
Én magam csak örvendezhettem, hogy valaha túlzott reményeket tápláltam egy jobb világ iránt.
Effajta tévedést ritkán követ el valaki kétszer az életben; de ha mégis elköveti, annál értékesebbnek és kiválóbbnak kell tartanunk jellemét, amiért ilyen nagylelkûen kitart tévedései mellett.
A derék Silas Foster nemigen vett részt beszélgetésünkben, de ha olykor szólt egy-két szót, annak nagyon is gyakorlati célja volt.
Ilyesmit mondott:
- Melyikük ért legjobban a disznókhoz?
A legközelebbi brightoni vásáron egy fél tucat sertést kellene vennünk.
Sertés!
Egek, hát ezért hagytuk ott a mi disznóknak való társadalmunkat?
Egyszer meg, amikor a piacra szánt korai zöldfõzelékek termesztése került szóba, Silas Foster megjegyezte:
- Piacra sose fogunk tudni kertészkedni, hacsak a fehérnépek el nem végzik a gyomlálást.
A mindennapos gazdasági munka mellett erre már nem futja az erõnkbõl, ha hármukat, városiakat egy béressel egyenlõ értékûnek számolom.
Nem, nem, azt mondom én maguknak, korábban kell felkelnünk, ha a Boston környéki kertészekkel fel akarjuk venni a versenyt!
Mi tagadás, furcsállottam, hogy a kapzsi, vetélkedõ, önzõ világot otthagyva, jóformán legelõször azt a kérdést hányjuk-vessük meg, miképpen tudnánk a környékbeli barbároknak tulajdon mesterségükben fölébe kerekedni.
De az igazat megvallva, hamarosan rájöttem, hogy ami a társadalom egészét illeti, helyzetünket inkább új ellenségesség, mint új testvériség jellemzi.
És hogy mindaddig nem is igen lehet ez másképp, míg csak a társadalom nagyobbik és jobbik fele a mi oldalunkra nem áll.
Szánalmas kisebbséget alkotva, óhatatlanul szinte éppannyira elidegenedtünk az emberiség többi részétõl, mint amilyen szoros kapcsolatot létesítettünk mi magunk egymás között.
De ezt a felderengõ gondolatot Zenobia megjelenése menten háttérbe szorította.
Azzal a jó hírrel toppant be, hogy a vacsora tálalva van.
Amikor a tükörbe pillantott, észrevette, hogy az egyetlen csodás virága (valószínûleg a konyhai hõségtõl) már kókadozik. A padlóra dobta, éppoly közömbösen, mint ahogy egy falusi lány hajít el egy szál hervadt ibolyát.
Illett hozzá ez a gesztus, bár e gyönyörû nõ bõséget sugárzó lényéhez tán még méltóbb lett volna, ha friss virágot szór szét, vagy ha kezének érintésével újraéleszti a hervadtakat.
Ennek ellenére Zenobia jelenléte azt a - különös, de leküzdhetetlen - érzést keltette, hogy ez a mi merész vállalkozásunk puszta illúzió, maskarás mulatság, pásztorjáték, amolyan ál- Árkádia, ahol mi, felnõtt férfiak és nõk a mindannyiunk számára kiszabott éveket mint valami örök vakációt éljük le.
Megpróbáltam elemezni ezt a benyomást, de nem sok sikerrel.
- Igazán bosszantó - jegyezte meg Zenobia, amikor kimentünk a szobából -, hogy Mr. Hollingsworth így késedelmeskedik.
Nem gondoltam volna, hogy az a fajta ember, akit egy kis ellenszél vagy néhány, arcába csapódó hópehely visszariaszt.
- Ismeri személyesen Hollingswortht? - tudakoltam.
- Nem, csak mint elõadásainak hallgatója - válaszolta.
- Micsoda hangja van! És micsoda ember!
Nem is annyira szellemi képességei, mint inkább azt mondanám, nemes szíve miatt csodálom. Engem legalábbis mélyen megindított, nem hittem volna, hogy valaha is képes leszek ilyen megindultságra, kivéve tán, ha egy hûséges, erõs szív dobogna a szívemen.
Milyen kár, hogy csodás tehetségét afféle mocskos, rút és felettébb reménytelen ügynek szenteli, mint a bûnözõk átnevelése, amely õt és szánalmasan csekély hallgatóságát csak elszomorítja.
Elárulok magának egy titkot: én idáig egyetlenegy emberbarátot sem bírtam soha elviselni.
Maga igen?
- Dehogyis - válaszoltam. - Én még most sem bírom.
- Szörnyû kellemetlen emberfajta - folytatta Zenobia.
- Mr. Hollingswortht is sokkal jobban kedvelném, ha nem volna filantróp.
Szerintem már csak a jó ízlés kedvéért sem volna szabad bûnözõkkel foglalkoznia, inkább olyanoknak próbálna javára lenni, akiken még lehet segíteni.
Gondolja, hogy hajlandó lesz az életét... vagy akár csak néhány hónapot... magunkfajta eléggé erényes és derûs emberek közt eltölteni?
- Szavamra, ebben kételkedem - feleltem. - Ha itt akarjuk tartani, rendszeresen fejenként legalább egy bûnt  kell majd elkövetnünk!
Apró-cseprõ vétkek nem fogják õt kielégíteni.
Zenobia különös oldalpillantást vetett rám: de mielõtt még az okára rájöhettem volna, már benyitottunk a konyhába; mert a vacsorát új, egyszerû, falusi életünkkel összhangban ott tálalták.
IV. A VACSORÁNÁL
A nyájas tûz!
Újból és újból vissza kell térnem rá.
A régimódi, széles, mély és terjedelmes konyhai tûzhely belsejében nagy tölgyfatuskó feküdt, két végén vidáman sistergett a nedve.
Már fél órája beesteledett.
A nyalábnyi jókora gally lángja, amelyet rõzse és fenyõ élénkített, hatalmasan libegett a füsttõl fekete falakon, jókedvre derített minket, úgyhogy mit sem törõdtünk vele, miféle zord vihar dühöng, üvöltöz odakint, a megvilágított ablakok túlsó oldalán.
A fülledt meleget még csak fokozta egy jó rakás tõzeg, amely az égõ parázsban fehér hamuvá omlott össze, s a konyhát kellemes illattal töltötte meg.
Ez a túlzott bõkezûséggel rakott tûz már egymagában elárulta volna, hogy nem vagyunk igazi gazdálkodók, mert az új-angliai kisbirtokosok, ha szerencsétlenségükre elérhetõ távolságban laknak egyik-másik fapiachoz, olyan fukarul bánnak minden egyes gallyal, mintha kaliforniai aranyrúd volna.
Számunkra azonban szerencse volt, hogy merõben új életünknek ezen a télies elõestéjén ilyen, talán túlságosan is nagy tûz melegének, ragyogásának fényûzésében részesülhettünk.
Ha más célt nem is szolgált, de legalább világánál a férfiak fiatalnak, forróvérûnek és bizakodónak látszottak, a nõk pedig - már amelyiket a tûzvarázs még átalakíthatta - olyan gyönyörûnek, hogy boldogan odaadtam volna az utolsó dolláromat, csakhogy minél tovább lobogjon ez a láng.
Ami Zenobiát illeti, ragyogó arca láttán Pandorára kellett gondolnom, amint épp kilép Vulkán mûhelyébõl, tele azzal az égi hõvel, amellyel alkotója megedzette és kiformálta.
- Üljenek le, kedves barátaim - szólított fel minket -, foglaljanak helyet minden ceremónia nélkül, s olyan teát fognak kapni, amelyhez hasonlót nem sok munkásember talál ma este a csészéjében.
Holnap már ihatnak, ha akarnak, írót.
De ma este ezt a nektárt kortyolgatjuk, amelyet, ebben biztos vagyok, még aranyért sem lehet megvásárolni.
Mindannyian leültünk - a torzonborz Silas Fosterrel, gömbölyded élete párjával és a két tenyeres-talpas szolgálóval együtt -, s barátságosan, de kissé elfogódottan nézegettük egymást.
Ez volt testvéri egyenlõségre vonatkozó elméleteink elsõ gyakorlati próbája; s mi, mûveltebb és kifinomultabb emberek (mert, gondolom, habozás nélkül ezek közé soroltuk magunkat), úgy éreztük, máris egy lépést tettünk a szeretet eljövendõ boldog korszaka felé.
Holott az az igazság, hogy a dolog nehezebbik része csiszolatlan társainkra hárult, mert könnyebb leereszkedni, mint eltûrni a leereszkedést.
És titokban az a kérdés is felmerült bennem, vajon egyesek közölünk - Zenobiával együtt - ugyanilyen nyugodtan ülnének-e e jóemberek társaságában, ha nem élünk abban a boldogító tudatban, hogy ezt a magunk jószántából és nem kényszerbõl tesszük.
Noha illõnek tartottuk, hogy teánkat ma este egyszerû cserépbögrébõl, egyszerû emberek társaságában igyuk meg, de csak tõlünk függött, hogy holnap újból díszes porcelánból igyunk, és ezüstvillával együnk.
És ez a megnyugtató érzés, vagyis hogy bármikor visszanyerhetjük korábbi társadalmi helyzetünket, attól tartok, sokban hozzájárult ahhoz a lelki nyugalomhoz, amellyel utóbb a robotolás sok-sok nehézségét és megaláztatását elviseltük.
Ha valaha megérdemeltem - s ez nem sokszor fordult elõ, sõt, én azt hiszem, sosem -, de ha mégis valaha megérdemeltem, hogy egy embertársam jól képen törüljön, mert titokban nagyra voltam a magam képzelt társadalmi rangjával, ez bizonyára éppen akkor esett meg velem, amikor hivalkodón azt akartam bizonyítani, hogy egyenlõ vagyok vele, és nem több nála.
Amikor mellette ültem a suszterpadnál, vagy az övéhez csendítettem a kapámat a kukoricaföldön, vagy földtõl mocskos kezemmel a keze mellett együtt törtük a kenyeret délidõben.
A büszke szegény embernek az efféle együttérzés mindkét oldalát meg kell vizsgálnia.
Amikor leültünk az asztalhoz, nyomasztó csend támadt, amit – mialatt Zenobia illatos teájából az elsõ csészét iszogattuk - úgyszólván egyetlen szó sem tört meg.
- Remélem - szólaltam meg végül -, hogy ablakaink jó messzire világítanak.
Egy ilyen viharos éjszakán a magányos vándor számára nincs nyájasabb és bátorítóbb a sötétben feltündöklõ fényárnál.
Ezek a vöröslõ ablaküvegek bizonyára mindenkinek, aki csak meglátja õket, szívderítõ látványt nyújtanak.
Hát nem csodásan melegek és fényesek a jelzõtûztõl, amelyet az emberiségnek gyújtottunk?
- Ez a rõzseláng már nem sokáig lobog - jegyezte meg Silas Foster; de hogy arra célzott-e ezzel a megjegyzésével, hogy erkölcsi lobogásunk is ugyanilyen tiszavirág életû lesz, nem tudom.
- De egy vándornak addig is utat mutathat - mondta Zenobia.
Alig ejtette ki e szavakat, kopogtattak a kapun.
- Az egyik vándor már meg is jött! - jegyeztem meg. - Úgy is van - szólalt meg Silas Foster.
- Ez a tûzfény úgy vonzza majd a csavargókat, mint a gyertya a cserebogarakat egy nyári éjszakán.
Talán élveztük a drámai feszültséget, vagy önzõ módon a magunk kellemes körülményeit a küszöbön várakozó ismeretlen vendég dermedt és vigasztalan helyzetével hasonlítottuk össze, vagy közülünk, városlakók közül némelyek kissé meglepõdtek a kopogtatáson, amely ilyen rosszkor, éjnek idején, viharban hangzott fel a magányos tanyaház kapuján - elég az hozzá, hogy egy- két pillanatig senki sem állt fel kaput nyitni.
De hamarosan újra kopogtattak.
Az elsõ kopogtatás még nem volt túl hangos, de a második akkorát dörrent a kapu deszkáján, hogy a kopogtató öklének bizonyára nyoma maradt rajta.
- Úgy kopogtat, mint aki jogosan követel bebocsátást - mondta nevetve Zenobia.
- Mit tétovázunk?
Bizonyára Mr. Hollingsworth jött meg!
Erre aztán a kapuhoz mentem, kireteszeltem, és tágra nyitottam.
És valóban Mr. Hollingsworth állt ott; bolyhos télikabátját hó borította. Így e modern emberbarátot nehezen lehetett megkülönböztetni egy  jegesmedvétõl.
- Nem éppen szívélyes fogadtatás, mondhatom! - szólt mély hangon, amelyhordónak is beillõ terjedelmû mellkasából tört elõ.
- Megérdemelték volna, hogy lefeküdjem a küszöbre, és itt töltsem az éjszakát, csak hogy megszégyenítsem magukat.
De egy vendéget is hoztam, akinek melegebb és puhább ágyra van szüksége.
Hollingsworth ezzel a kocsihoz lépett, amellyel idejött, majd karjaiba vett, s a küszöbre helyezett egy köpenybe burkolt alakot.
Nyilvánvalóan nõ volt; helyesebben - abból ítélve, Hollingsworth milyen könnyedén emelte le, s karjaiban milyen csekély helyet töltött ki - egy karcsú, vékony lány.
Mivel a küszöbön kissé habozott, Hollingsworth a maga közvetlen és ceremóniától mentes módján betessékelte, s hozzá nemcsak az elõtérbe, hanem a meleg, élesen kivilágított konyhába.
- Ki ez? - suttogtam hátra maradva Hollinsgworthszel, aki a télikabátját vetette le.
- Hogy kicsoda?
Fogalmam sincs róla - nézett rám kissé meglepve.
- De annyi bizonyos, hogy ez a fiatal teremtés ide tartozik, s már várták.
Zenobia vagy valaki a fehérnépek közül majd mindent elmond magának.
- Aligha - jegyeztem meg, az újonnan jöttre és a konyhában levõkre pillantva.
- Ahogy látom, senki sem üdvözli.
Nem gondolnám, hogy várva várt vendég volna.
- No akkor - mondta nyugodtan Hollingsworth -, majd teszünk róla.
Az idegen, akárki volt, továbbra is ugyanott állt a konyhában, ahová Hollingsworth gyengéd kézzel betessékelte.
Köpenye szétnyílt, s így látni lehetett, hogy nagyon fiatal teremtés, magasan zárt nyakú, szegényes, de rendes ruhában; divatosságra, cicomára az öltözékében semmi sem mutatott.
Csuklyája alól barna haja nem csigákban, hanem csak enyhe hullámokban omlott alá; szinte betegesen sápadt arca arról tanúskodott, hogy napfény és friss levegõ éppoly ritkán érte, mint egy virágcserjét, amely azon igyekszik, hogy a gyér fényben is kiviruljon.
Külsejének szánalmasságát még csak teljesebbé tette, hogy a hidegtõl, félelemtõl vagy idegességtõl egész testében remegett, s így árnyéka imbolyogva rajzolódott ki a tûz megvilágította falon.
Egyszóval ritkán láttam még ilyen szomorú, ilyen szánalomra méltó teremtést, mint ez a fiatal lány. Kétségbeesésemben már- már haragudtam rá, hogy semmit sem tehetek érte.
Ez a lány, villant fel agyamban a fantasztikus gondolat, valamiféle vigasztalan teremtés, arra kárhoztatott, hogy örökké hóviharban bolyongjon, s noha most ezek a vöröslõ ablakok emberi lakhelyre csalogatták, addig sem marad majd itt, amíg a jég leolvad a hajáról.
Ezt a gondolatot azonban tüstént egy másik követte.
Hollingsworth emberbaráti tevékenysége jutott eszembe, s ezért lehetségesnek tartottam, hogy tán valamelyik bûnbe esett gondozottját hozta magával, hogy életformánk jótékony hatására visszanyerje lelki egyensúlyát.
A lány még most se moccant.
Az ajtó mellett állt, nagy, barna, bánatos szemét Zenobiára - csakis Zenobiára! - függesztette, nyilvánvalóan senki mást észre sem vett a szobában, csak azt a ragyogó, fehér bõrû, rózsás arcú, gyönyörû asszonyt.
Soha életemben nem láttam ilyen különös pillantást, sokáig rejtelem, s mindörökre felejthetetlen élmény maradt számomra.
Egyszer, úgy látszott, a lány Zenobia felé indul, hogy köszöntse - nem tudom, milyen melegen, milyen szavakkal -, de végül is ehelyett térdre esett, összekulcsolta kezeit, és esdeklõn Zenobia arcába nézett.
Hogy nem lelt szíves fogadtatásra, lecsüggesztette fejét.
Sosem tudtam teljesen megbocsátani Zenobiának ezt a viselkedését.
De hát a nõk az ilyen váratlanul betoppanó idegennel szemben mindig óvatosabbak, mint a férfiak.
- Mit akar ez a lány? - kiáltotta éles hangon.
- Nincs eszénél?
Nem tud beszélni?
Most aztán Hollingsworth közbelépett.
- Nem csoda, ha szegény gyermekbe belefagyott a szó - mondta, s úgy tetszett nekem, határozott rosszallással néz Zenobiára.
- Még a szíve is megfagy kebelében, hacsak maguk, nõk, nemükhöz illõ gyengédséggel meg nem melengetik!
Hollingsworth külseje e pillanatban igen meghökkentõ volt.
Akkoriban körülbelül harmincéves lehetett, de nagy, busa feje, tömött szemöldöke, dús szakálla miatt jó néhány évvel idõsebbnek látszott. Arcvonásaiból nyers erõ sugárzott, mintha vasból kalapálták, nem pedig valamilyen finomabb, lágyabb anyagból csiszolták vagy formázták volna.
Termetre nem volt magas, de tagbaszakadt és izmos, ami jól illett eredeti foglalkozásához, mert - mint az olvasó valószínûleg tudja - valaha a kovácsmesterséget ûzte.
Csiszoltság vagy udvarias modor dolgában alig volt különb egy jól-rosszul idomított medvénél, jóllehet nyájasabb hangulataiban annyi gyengédség bujkált hangjában, szemében, szája körül, mozdulataiban és valamennyi megnyilvánulásában, hogy férfi is nehezen, nõ meg egyáltalán nem tudott ellenállni neki.
Most azonban szigor és rosszallás rítt le arcáról, e baljós tekintettel elsõ ízben nézett Zenobia szemébe, s hatása ezzel kezdõdött az életében.
Zenobia - akinek dölyfös természetérõl sokat regéltek nekem – legnagyobb meglepetésemre mélyen elpirult, szemmel láthatóan elszégyellte magát, s zavarba jött.
- Igazságtalan velem, Mr. Hollingsworth - mondta szinte alázatosan.
- Szívesen felkarolom ezt a szegény lányt.
A maga védence?
Mit tehetek érte?
- Mit óhajt a hölgytõl? - fordult Hollingsworth nyájasan a lányhoz.
- Mielõtt elhagytuk a várost, úgy emlékszem, említette a nevét.
- Csak azt, hogy menedéket találhassak nála - válaszolta remegõ hangon a lány.
- És hogy mindig mellette maradhassak.
- De hisz ez valóságos kaland - nevetett fel Zenobia, visszanyerve önuralmát. - Méltó rá, hogy ezzel kezdjük a szeretetnek és nagylelkûségnek szentelt életünket!
Egyelõre ne kérdezzünk semmit, csak - tette hozzá - jobb volna, ha tudnánk a nevét!
- Priscilla - válaszolta a lány. Úgy láttam, habozik, hogy hozzátegyen-e még valamit, de aztán lemondott róla.
- Kérem, ne kérdezze a másik nevemet, legalábbis egyelõre. Tegyen meg ennyit egy szerencsétlen teremtésnek.
Priscilla!
Priscilla!
Háromszor-négyszer is elismételtem magamban ezt a nevet; s e rövid idõ alatt ez a furcsa és mesterkélt keresztnév annyira összeolvadt bennem a lány képzetével, hogy úgy éreztem, semmiféle más név nem illenék hozzá.
A szegény teremtés eddig egyetlen könnyet se ejtett, de most, hogy látta, befogadták, s legalábbis egy idõre révbe jutott, nagy cseppek kezdtek szivárogni a pillája mögül, mintha egész lénye csupa könny volna.
Talán kõszívûségre vall, hogy mosolyognom kellett ezen az ismeretlen és érthetetlen szerencsétlenségen, e furcsa jeleneten, amelybe vidám társaságunk - anélkül, hogy választása lett volna, együtt érez-e a lánnyal vagy sem - így belegabalyodott. Hollingsworth nálam kétségtelenül sokkal rokonszenvesebben viselkedett.
- Ne firtassuk tovább a titkait - mondta Zenobiának és nekünk, akik távolabb álltunk, és sötét, bozontos arcát az aggódó jóakarat szinte széppé varázsolta.
- Tekintsük úgy, hogy a gondviselés küldte hozzánk, mint elsõ gyümölcsét annak a világnak, amelyet mi a mostaninál boldogabbá akarunk tenni.
Melengessük meg szegény reszketõ testét ezzel a jó tûzzel és szegény, reszketõ szívét a lehetõ legforróbb szeretetünkkel.
Adjunk enni neki, s fogadjuk be magunk közé.
Úgy segéljen minket Isten, amilyen jól bánunk ezzel az elhagyatott lánnyal!
Mindaz, amit tudni kívánunk róla, elõbb-utóbb úgyis kibuggyan belõle éppúgy, mint ezek a könnyek.
- Legalább azt mesélje el - szóltam közbe -, hogyan és hol találkozott vele?
- Egy öregember hozta fel a lakásomra - válaszolta Hollingsworth -, s arra kért, vigyem magammal Derûvölgybe, ahol, úgy értettem szavait, barátai vannak. Mindössze ennyit tudok a dologról, semmi többet.
Silas Foster egész idõ alatt komoran tett-vett az asztalnál, teát töltött magának, s anélkül hogy tudomást vett volna felséges zamatáról. Lekortyintotta, mintha macskamenta-lötty lett volna. Aztán megmártogatva pirítósát, késpengéjének lapján egy-egy darabot a szájához emelt, felét persze mindig az abroszra ejtette, majd ugyanezzel a hasznos szerszámmal szeletet szelet után vágott a sonkából. Iszonyatos mennyiségû vajat kebelezett be, s egyébként is inkább falánk óriás, semmint civilizált keresztény módjára viselkedett.
Amikor már jól megtömte bendõjét, szívderítõ vitézkedésére azzal tette fel a koronát, hogy nagyot húzott a vizeskorsóból, s aztán megtisztelt minket a szóban forgó ügyre vonatkozó véleményével.
S noha a száját evégbõl nem törölte meg, a szavak mégis becsületére váltak.
- Adjanak a lánynak egy csésze forró teát meg egy jókora szeletet ebbõl a kitûnõ szalonnából - mondta, hozzá méltó józansággal.
- Ez kell neki.
Hadd maradjon velünk, ameddig akar. Segít majd a konyhán, s fejéskor megfogja a tehén tõgyét. Egy-két hét alatt e világból való lény lesz belõle!
Ezek után - Priscillával együtt - leültünk vacsorázni.
V. A LEFEKVÉS IDEJÉIG
Mire befejeztük a vacsorát, Silas Foster levette kabátját, és a konyhai tûzhely mellett egy alacsony székre telepedett, hogy vésõjével, kalapácsával, egy darab talpbõrrel meg pár szál viaszos fonallal megfoltozzon egy ócska tehénbõr csizmát. Mert - az õ szavaival élve - "konyított valamicskét" a suszterkedéshez, akármilyen fokát jelentse is ez a szakértelemnek.
Az este folyamán szabályos idõközökben állandóan hallottuk kopácsolását.
A társaság többi tagja a nappali szobába tért vissza.
A derék Mrs. Foster elõvette kötését, s bár csakhamar elbóbiskolt, élénken tovább forgatta kötõtûit, s álma fonalaival, amennyire meg tudtam állapítani, gyönyörûen megfejelt egy harisnyát.
S hozzá mekkora harisnyát!
A két szolgáló közül az egyik egy törülközõt szegett be, a másik meg vasárnapi dísznek fodrot csinált magának egy kis darab hímzett muszlinból, amellyel valószínûleg Zenobia ajándékozta meg.
Furcsa látvány volt, milyen bizakodón s mégis milyen félénken húzódott meg szegény Priscilla Zenobia védõszárnyai alatt.
Egy zsámolyon ült mellette, idõnként felpillantott rá, s ilyenkor arcára az új barátnõje szépsége feletti alázatos boldogság ült ki.
Gyakran megesik, hogy egy ragyogó asszonyra már-már imádatnak vagy bálványozásnak beillõ hódolattal néz egy fiatal lány, de éppoly kevés reménye van rá, hogy személyesen megismerje, mint arra, hogy az ég csillagai közé emelkedjék.
Mi, durva lelkû férfiak ezt meg sem érthetjük.
Sõt, az érettebb korú asszonyok is lenézik és megvetik az efféle szenvedélyt.
Nem értettem Priscilla viselkedésének okát, legfeljebb arra gondolhattam, hogy tán olvasta Zenobia egyik-másik elbeszélését (hisz az ilyen irodalom mindenhová eljut) vagy a nõi nem védelmében írt értekezéseit, és csakis az a szándék vezette ide, hogy a rabszolgája legyen.
A férfitermészetben, azt hiszem, egyetlen életkorban sem lehet ehhez hasonlót találni: ilyen balgán önzetlen, ilyen szép érzést; de ha mégis, ebbõl arra lehet következtetni, hogy az ilyen önfeledt szeretetre képes ifjúból kifinomult, ritka jellemû férfi lesz.
Zenobia történetesen épp helyet változtatott, s én megragadtam az alkalmat, hogy odasúgjam neki, miféle gondolatok járnak a fejemben.
- Ha ilyen költõi fényben látja ezt a fiatal nõt - válaszolta hasonlóképp halk hangon -, akkor írhatna egy balladát errõl az esetrõl.
Nagyszerû téma, méltó rá, hogy csodás elemekkel színezze ki.
A vihar, a riasztó kopogtatás a kapun, Hollingsworth, a titokzatos lovag betoppanása ezzel a rejtélyes hóleánnyal, aki épp, amikor éjfélt üt az óra, jéghideg tócsává olvad a lábamnál, átáztatja papucsomat, s ezzel halálomat okozza!
Ha majd már megírta, és kedvére át meg átcsiszolta a költeményt, akkor én is elmondom magának, hogy szerintem kicsoda-micsoda ez a lány.
- Árulja el már most - kértem -, beleszövöm majd a balladámba.
- Ez a teremtés se nem több, se nem kevesebb - válaszolta Zenobia -, mintegy városi varrólány, s valószínûleg nincsenek is transzcendentálisabb vágyai, mint hogy csip-csup dolgokat varrjon nekem. Mert, gondolom, azt aligha várhatja, hogy a ruháimat vele fogom csináltatni.
- Honnan tud ilyen egykettõre véleményt alkotni róla? - kérdeztem.
- Ó, azok a jelek, amelyekbõl mi, nõk felismerjük egymást, elkerülik a nehéz felfogású férfinépség figyelmét - felelte Zenobia.
- Maga valószínûleg csak azt fogadná el meggyõzõ bizonyítéknak, ha tûnyomok volnának a mutatóujján.
De feltevésemmel teljes összhangban van a sápadtsága, idegessége és szánalmas törékenysége.
Szegény teremtés!
Szûk szobácskában, izzó kis kályha fülledt melegében élt, kávét ivott, fánkkal, mazsolával, cukorkával és más hasonló vacakokkal táplálta magát, s így nem csoda, hogy félholtnak is alig mondható. Olyan vézna, hogy egy magafajta költõ szemében, Mr. Miles Coverdale, átszellemült lénynek tetszhetik!
- Figyelje csak! - suttogtam.
Priscilla mereven nézett ránk, sápadt arcán kimondhatatlan szomorúság ült, nagy könnycseppek csorogtak rajta végig.
Nehezen tudtam elfojtani magamban az érzést, hogy bármilyen óvatosan lehalkítottuk is a hangunkat, meghallotta a gúnyos megjegyzéseket, amelyeket Zenobia rá és szándékaira tett, s ez sebet ütött rajta.
- Milyen éles hallása van! - suttogta Zenobia félig tréfás, félig õszintebosszúsággal tekintetében.
- Megvallom, nehezen igazodom el ezen a lányon.
Én igazán nem vagyok rosszindulatú, hacsak valaki nagyon fel nem ingerel, s mivel maga, különösen pedig Mr. Hollingsworth annyira érdeklõdik e furcsa teremtés iránt, aki egyébként igen-igen halkan az én szívemen is kopogtat, hát befogadom!
Ezentúl igyekszem majd minél kedvesebb lenni hozzá.
Nem élvezet nekem egy nemembeli lényt gyötörni, még ha nagyobb vonzalommal tisztel is meg, mint amennyit könnyen el lehet viselni: mert, hadd tegyem hozzá, Mr. Coverdale, az efféle vonzalomnál bosszantóbb vétket már nem is lehet elkövetni egy nõ ellen.
- Értem - válaszoltam mosolyogva. - Nem is szándékozom elkövetni.
Zenobia ezzel Priscillához lépett, megfogta kezét, s rózsás ujjaival kecsesen, gyengéden megsimogatta a haját.
Érintésének varázslatos hatása volt.
Ujjai alatt a lány arcán örömpír áradt szét, minthogyha a szomorú és sápadt Priscillát felkapta volna valaki, s egészen más lényt ültetett volna a helyébe.
Hogy Zenobia önszántából megsimogatta, ezt ez az ismeretlen lány nyilvánvalóan zálognak fogta fel mindarra, amit tõle kívánt, akármi volt is ez a szavakba nem foglalt jótétemény.
Ettõl a pillanattól kezdve Priscilla szép csendesen beleolvadt közösségünkbe, nem volt többé idegen elem benne.
Bár továbbra is örökös rejtély, különös érdeklõdésünk és beszélgetéseink gyakori tárgya maradt, ám derûvölgyi tartózkodása azontúl véglegessé vált, ebben éppoly kevéssé kételkedtünk, mintha Priscillában házi koboldra leltünk volna, aki e falusi tûzhelyhez már jóval azelõtt is el-eljárt, hogy mi a lángjainál melegedtünk.
Most Priscilla a magával hozott kézimunkatáskájából kis faszerszámokat vett elõ (nem tudom, minek hívják õket), és nekiállt, hogy valamit kössön vagy horgoljon, amibõl aztán egy selyemerszény lett.
Miközben ezzel foglalatoskodott, eszembe jutott, hogy már láttam pontosan ilyen erszényeket. Sõt, nekem is volt egy.
Különleges erényük finom és ízléses kidolgozásuk mellett abban rejlett, hogy beavatatlan személy nemigen jöhetett rá, hol kell kinyitni õket; jóllehet, gyakorlott kéz érintésére olyan tágra nyíltak, amilyenre csak a jótékonyság vagy a tékozlás óhajtotta.
Vajon ez az erszény, tûnõdtem magamban, nem Priscilla rejtélyes lényének jelképe?
Vendégünket a Zenobia jóvoltából feléledt önbizalma ellenére is szemmel láthatóan nyugtalanította a vihar.
Valahányszor egy-egy erõsebb szélroham havat szórt az ablakokra, és a tanyaház tölgyfaváza meg-megreccsent, Priscilla ijedten ránk pillantott, mintha azt kérdezné, vajon ezek a vijjogó, vad szélrohamok nem valamilyen rendkívüli fenyegetõ veszély elõjelei-e.
Kétségkívül egy szûk zugban nõtt fel, a város valamelyik rút, szélvédett udvarán, ahol a legvadabb vihar õrjöngése sem tudta megrázni kis szobája ablakát, még ha a tetõpalát leszórta is a téglákkal körülvett térségre.
A függönytelen, fekete ablaktáblákon túl fenekedõ hatalmas, végtelen tér érzete félelemmel töltötte el ezt a szegény lányt, akit az utca túloldali lakásainak pislákoló lámpafényei szûk, emberi határokhoz szoktattak hozzá.
Valószínûleg úgy tetszett neki, mintha a ház az éjszaka nagy óceánján hánykolódnék.
Eddigelé a természetbõl csupán az égbolt kicsiny négyszögét ismerte, úgyhogy most a határtalan távlatok minden félelmetességét átérezte.
Egyszer, amikor a szélroham megint felüvöltött, Zenobia ruhájába kapaszkodott, pontosan azzal az arckifejezéssel, mint aki a távolból a nevét hallja, de semmiképpen sem akar a hívásnak engedelmeskedni.
Az estét eléggé hallgatagon töltöttük.
Hollingsworth csak ismételt és kitartó nógatásunkra szólalt meg.
Ilyenkor töprengésének sûrû bozótjából úgy meredt ránk, mint dzsungelbõl a tigris, s a lehetõ legkurtább válasz után máris szíve és elméje magányába húzódott vissza.
Ez a barátságtalan szokás az eszméi feletti szakadatlan töprengés, no meg a hallgatósága részérõl irántuk tanúsított csekély rokonszenv következtében ragadt rá erre a szegény flótásra, jóllehet ez utóbbi körülmény inkább még fokozta beléjük vetett, magától értetõdõ hitét.
Szíve mélyén, azt hiszem, sosem érdekelte igazán a mi szocialista vállalkozásunk, állandóan az a furcsa, s a legtöbb ember számára megvalósíthatatlan terv foglalkoztatta, hogy bûnözõket, nemesebb ösztöneikre apellálva, jó útra térítsen.
Bármennyire szerettem is Hollingswortht, ezeket az elveket nagyon nehezen bírtam elviselni.
Vizsgálódását szerintem önmagán, valamilyen roppant bûn elkövetésével kellett volna kezdenie, s nemesebb ösztöneinek jellegét csak aztán lett volna szabad tanulmányoznia.
Mi, többiek, bizottságot alakítottunk, hogy újszülött közösségünknek valamilyen találó nevet adjunk; ez azonban sokkal nehezebb feladatnak bizonyult, mint ahogy azt a beavatatlan olvasó képzelné.
Derûvölgy, mint név nem volt se jó, se rossz.
Felvehettük volna a környék régi indián nevét, ha ez is olyan könnyed és kellemes hangzású lett volna, mint amilyet az õslakók helynévül nemegyszer felettébb szerencsésen választottak. De a mienket történetesen kemény, rosszul tagolt, rendkívül hosszú szóval jelölték, úgy hangzott, mintha valaki nagyon szikkadt agyag és nagyon morzsalékos kavics keverékét forgatná a szájában.
Zenobia egy jobb társadalmi rendbe vetett reményeink érzékeltetésére a "Fényes látomás" nevet javasolta.
Egy ideig rágódtunk rajta, elismertük szépségét, de végül arra az eredményre jutottunk: túlságosan finom és érzelgõs (irodalmi ízlésû hölgyek hasonló esetekben óhatatlanul ebbe a hibába esnek) -, napbarnította férfiak nem dolgozhatnak ilyen cégér alatt.
Jómagam halk szóval megkockáztattam az "Utópia" nevet, ezt azonban egyhangúlag lehurrogták, a javaslattevõt pedig alapos fejmosásban részesítették, mintha valamilyen burkoltan szatirikus megnevezéssel állt volna elõ.
Egyesek amellett kardoskodtak, hogy nevezzük intézményünket "Oázisnak", mivel a világ erkölcsi pusztaságában az egyetlen zöld liget lesz, mások meg ragaszkodtak hozzá, hogy egy év múlva vizsgáljuk meg újból ezt a kérdést.
Akkor tán már véglegesen eldönthetjük, vajon "Oázisnak" vagy "Szaharának" nevezzük-e el. Így aztán, mivel ez idõ szerint sehogy sem tudtunk valami jobbat kiagyalni, elhatároztuk, hogy megmaradunk az amúgy is szép reményeket sugalló Derûvölgynél.
Így telt-múlt az este. Az ablakon át komoran, vészjóslón, elmosódottan - mint  valami teljesen idegen létforma - tekintett be ránk az odakinti magányosság. Ott ólálkodott pár lépésnyire a mi kis világunktól, amelynek melegében és fényében mi, percemberkék, fecsegtünk, fontoskodtunk.
Egy idõ múlva nyílt az ajtó, és megjelent pamutkendõvel a feje körül, faggyúgyertyával a kezében Silas Foster.
- Fogadják meg tanácsomat, földmûves-testvérek - mondta nagy, széles, feneketlen ásítással -, s menjenek mielõbb lefeküdni.
Pirkadatkor megszólaltatom a tülköt, még reggeli elõtt meg kell etetnünk a marhákat, meg kell fejnünk kilenc tehenet, és még egy sereg egyéb tennivalónk is lesz.
Így végzõdött elsõ derûvölgyi esténk.
Borzongva indultam el fûtetlenszobámba, abban a keserves tudatban (amely már néhány óra óta egyre mélyült bennem), hogy rettenetesen megfáztam, s hogy a tülök hangjára valószínûleg kórházi ápolásra szoruló betegként fogok ébredni.
Lázas éjszaka várt rám.
Legnagyobb részét abban a nyomorúságos állapotban töltöttem, amikor az ember agyában, mint Sisera halántékában a szög, valamilyen rögeszme tanyázik, mialatt számtalan egyéb gondolat jön és megy, kering benne erre- arra, az örökös változást kibírhatatlan egyhangúsággal vegyítve.
Ha feljegyeztem volna ennek az éjszakának féléber álmait, azt hiszem, elbeszélésem számos fontos epizódját, köztük a katasztrófa sötét árnyait is megsejthettem volna.
Végül felriadtam, s ekkor láttam, hogy a vihar elvonult, hold világítja meg a havas tájat, amely mintha a világ márványba dermedt, élettelen mása lett volna.
A holdfényben csillogó, távoli folyó partjai felõl egyetlen felhõt hajtott felénk sebesen a szél, égen úszó sötét árnyéka átsuhant mezõk, dombok felett, eltûnt a csupasz fák csoportjai közt, majd az innensõ oldalon újból elõbukkanva, végigsepert a küszöbökön.
Micsoda hideg Árkádia!
VI. COVERDALE BETEGSZOBÁJA
Pirkadatkor megszólalt a tülök, ahogy arra Silas Foster figyelmeztetett minket, harsányan, mennydörögve, könyörtelenül elnyújtva, álomból riasztón, mintha ez a kemény szívû, öreg gazda a végítélet harsonáját fújta volna meg.
Mindenfelõl ágykeretek recsegését-ropogását hallottam - a derûvölgyi testvérek szunyókálásukból felriadva, bizonyára a legnagyobb összevisszaságban kapkodták magukra ruhájukat, hogy minél elõbb nekifoghassanak a világ megformálásának.
Zenobia kikukkantott a bejáróba, s megkérte Silas Fostert, hagyja már abba ezt az éktelen zenebonát, s legyen szíves, tegyen le egy nyaláb tûzifát és egy vödör vizet az ajtaja elé.
Attól tartok, a világ megváltására rendeltetett apostoli társaságunkból csakis Hollingsworth - s tán Priscilla, akinek e téren való szokásairól nem kezeskedhetem - kezdte imádkozással a vállalkozásunkat.
Hálószobámat csupán egy vékony fal választotta el Hollingsworthétõl, ünnepélyesen mormoló hangja átszûrõdött rajta, s így akarva-akaratlan végighallgattam áhítatos együttlétét a Teremtõvel.
Ez mély tiszteletet ébresztett bennem Hollingsworth iránt, amit sem akkori ismeretségünk, sem késõbbi, egyre bensõségesebb viszonyunk, sõt, még utóbb észlelt nagy hibái sem tudtak igazában megrendíteni.
Manapság ritka dolog (kivéve persze a szószéken) ájtatos emberrel találkozni, ezért az ilyen hivõ lelkeket az Istennel folytatott beszélgetés után valóságos dicsfény övezi, s így aztán mintegy glóriásan látnak neki a mindennapi tennivalóknak.
Ami engem illet, ágyban maradtam, s ha imádkoztam, akkor fonákul: keservesen átkozódtam, mint maga a türelmes Jób.
Mi tagadás, a városi lakás melegháza s korábbi fényûzõ életem szerfelett elernyesztette fizikumomat, s az elõzõ napi télies szélfuvallat a szellõs, vén tanyaház hûvösségével egyetemben egészen a csontom velejéig s a szívemig hatolt.
Ebben az állapotban az volt a legfõbb óhajom - akármilyen önzõnek látszik is ez -, bárcsak a társadalom megreformálása egy fél évszázadig vagy legalábbis addig váratna még magára, hogy én már semmiképpen se bonyolódhassam bele.
Mert - kérdem a józan ész nevében - miért kellett volna nekem jobb társadalom annál, mint amilyenben eddig éltem?
Hisz minden igényemet kielégítette.
Ugyan hol találhattam volna jobbat a kellemes, napos és árnyékos, lefüggönyözött és szõnyeggel takart agglegénytársalgómnál meg a hálószobámnál; a könyvekkel és folyóiratokkal borított kerek asztalkámnál; íróasztalomnál, rajta a magam szerkesztette strófákban írt, félig kész versemmel; délelõtti semmittevésemnél az olvasóteremben vagy a képtárban; déli sétámnál a derûs utcán a gondolatébresztõ arcok rendjével és az elevenen nyüzsgõ élettel, amelynek magam is része voltam; ebédemnél az Albionban, ahol száz és száz fogás állt rendelkezésemre, s olyan pompás lakomában részesedtem, mint Michael Scott, a varázsló, midõn az ördög a francia király konyhájának ínyencségeit tálalta elébe; a biliárdklubban, koncerten, színházban, vagy, ha kedvem szottyant rá, valamilyen társaságban eltöltött estéimnél - hol találhattam volna jobbat ezeknél?
Tán jobb a tanyaudvar kupacai közt kapálni, kaszálni, robotolni, két pár ökör és egy tucat tehén szolgálóleánya lenni, sózott marhahúst enni és azt is arcom verejtékével megkeresni, s ezáltal kivenni egy szerencsétlen fráter szájából az utolsó falatot, beleártva magamat a foglalkozásába?
És mindenekfelett jobb-e lázasan feküdni, Istent káromolva meghalni, ahogy ez velem most, úgy látszik, megesik?
E nyomorúságos állapotban, szívemben-agyamban egy-egy kemencével, amelyeknek hõsége testemet állandóan forrponton tartotta, de egyszersmind borzongva a puszta gondolattól, hogy akár csak a kisujjamat is kidugjam a szoba jéghideg levegõjébe, feküdtem az ágyban egészen a reggeli idejéig, amikor is Hollingsworth kopogtatott be hozzám.
- Nocsak, Coverdale - kiáltotta -, a jelek szerint magából kitûnõ földmûves lesz!
Nem szándékozik ma felkelni?
- Se ma, se holnap - válaszoltam elkeseredetten.
- Nem hinném, hogy valaha is fel fogok még kelni!
- Miért, mi baj? - kérdezte.
Elmondtam neki, milyen rosszul érzem magamat, s arra kértem, küldjön vissza egy csukott kocsiban a városba.
- Szó se lehet róla! - mondta Hollingsworth nyájas, komoly hangon.
– Ha valóban beteg, majd mi gondját viseljük.
Erre tüzet rakott a szobámban, s mivel úgysem tudott volna egyebet tenni, amíg a földet hó borítja, beállt mellém ápolónak.
Orvost is hívtak, aki azonban a természetes gyógymód megszállottja lévén, kéthetes kezelése idején csak annyi gyógyszert adott nekem, amennyi egy tûhegyen is elfért volna.
Híg zabkásalevesen tartottak, ezért aztán egykettõre amolyan kriptaszökevény lettem.
De ezzel a betegségemmel kapcsolatban mégis sok-sok szép emléket õrizgetek.
Hollingsworth testvérinél is testvéribb gondozása kimondhatatlanul jól esett nekem.
A legtöbb férfi - és semmiképpen sem állítom, hogy jómagam mindig kivétel volnék - vele született közönnyel, sõt, olykor egyenesen ellenséges érzelmekkel viseltetik azok iránt, akik önzõ létünk durva forgatagában valamilyen betegség, gyengeség vagy bármilyen fajta szerencsétlenség miatt elerõtlenedve botladoznak.
Igaz, a keresztény nevelés, a hasonló tapasztalat okozta együttérzés és a nõk példamutatása meglágyíthatja, sõt, esetleg el is törölheti férfinemünk e rút vonását. De eredendõen ott rejtõzik bennünk; analógiáját megtalálhatjuk állattestvéreinknek abban a szokásában, hogy csordájuk beteg vagy elgyengült tagjait, mint valami ellenséget, kiûzik maguk közül.
Ez az oka annak, hogy a sebesült szarvas félrehúzódik, a beteg oroszlán pedig mogorván barlangjába rejtõzik.
Igazi gyengédséget legfeljebb a szerelemben vagy rokoni érzelmekben és más, hosszan tartó, megszokott vonzalmakban érzünk.
De Hollingsworth nagy, izmos egyéniségébe valami nõies ötvözõdött; nem szégyellte, pedig a férfiak gyakran épp a legjobb tulajdonságaikat szégyellik, s látszólag nem is sejtette, hogy ilyen gyengédség rejtõzik a szívében.
Én azonban akkor minden percben tapasztaltam, bár utóbb csaknem teljesen megfeledkeztem róla.
Úgy gondoltam, Hollingsworthnek nem is lehet párja a világon.
Kandalló lángja sose melengette, vidította úgy csüggedt és borzongó lelkemet, mint Hollingsworth - bozontos szemöldöke alatt mélyen ülõ, sötét - szemének fénye.
Boldog ember, aki, midõn halálán van, ilyen barátra talál! Ha viszont nincs- s valószínûleg nem lesz - a közelében Hollingsworthhöz hasonló barátja, akkor legokosabb, ha eltökéli magát, hogy magányosan hal meg.
Hány emberrel találkozhatunk életünkben, tûnõdtem, akit halálos ágyunk mellé kívánnánk?!
Válságos, lázas pillanataimban arra kértem Hollingswortht, ne engedjen be senkit a szobába, de a maga jelenlétét újból és újból éreztesse velem egy érintéssel, egy szóval - vagy ha helyesnek tartja, imádkozással -, s legyen tanúja, milyen bátran nézek akkor majd szembe a legrosszabbal is.
Még most is, mondhatnám, sajnálom, hogy nem haltam meg akkor, amikor már többé- kevésbé el voltam szánva rá; mert Hollingsworth elkísért volna az élet legvégsõ határáig, és nyájas, reményt keltõ szavait utánam küldte volna, midõn én már messze, odaát az ismeretlen ösvényen bolyongok. Most, ha elküldenek érte, aligha jönne el az ágyamhoz, de jelenléte nem is könnyítené meg a távozást.
- Még nincs itt a halál órája - mondta komolyan, mosolyogva.
– Magának fogalma sincs a betegségekrõl, s az állapotát a valóságosnál sokkal súlyosabbnak tartja.
- Addig jöjjön értem a halál, amíg megfelelõ hangulatban vagyok - feleltem, mert még most sem szabadulhattam léha modoromtól.
- Hát nincs semmi dolga az életben - kérdezte Hollingsworth -, hogy ilyen könnyûszerrel itt hagyná?
- Semmi - válaszoltam -, tudomásom szerint semmi. Hacsak az nem, hogy szépversikéket faragjak, és fellépjek Zenobiával meg a többi mûkedvelõvel a pásztorjátékunkban.
Ez azonban lázam ködén átnézve nagyon jelentéktelen életcélnak látszik.
De maga, kedves Hollingsworth, nyilvánvalóan arra hivatott, hogy pap legyen, éjt s napot embertársai mellett töltsön, segítsen nekik, hogy békében leheljék ki lelküket.
- És maga szerint melyik tulajdonságom tesz erre a szörnyû hivatásra alkalmassá? - tudakolta.
- A gyengédsége - válaszoltam.
- Amely szememben az isteni szeretet hû tükörképe.
- Azt mondja, gyengéd vagyok?! - ismételte elgondolkodva Hollingsworth.
- Szerintem jellemem uralkodó vonása a hajthatatlanul szigorú céltudatosság.
Halandó embernek nincs is joga rá, hogy olyan hajthatatlan legyen, mint amilyen természetemnél és a szükségességnél fogva én vagyok!
- Ezt nem hiszem - jegyeztem meg.
De aztán a maga idejében visszaemlékeztem ezekre a szavaira.
Betegségem, ahogy Hollingsworth is mondta, valószínûleg kevésbé voltsúlyos, mint ahogyan azt én az efféle dolgokban való tudatlanságomban gondoltam.
A halálra való hosszú felkészülés után határozottan megalázó dolognak éreztem, hogy javulóban vagyok.
Közösségünk valamennyi tagja legeslegjobb képessége szerint igyekezett minél kedvesebb lenni hozzám.
Zenobia hozta be nekem mindennap a saját kezûleg (õszintén szólva, nem nagyon jól) elkészített zabkását, s valahányszor kedvem támadt társalogni, leült az ágyam mellé, s olyan élénken beszélt, hogy az érverésem egy-két indokolatlan lüktetéssel tüstént szaporább lett.
Szegény kis történetkéi és eszmefuttatásai korántsem voltak méltók értelmi képességeihez; csupán a kedvezõbb lehetõségek hiánya kényszeríttette õt arra, hogy szellemi kibontakozását az irodalomban keresse.
Ezer és ezer egyéb foglalkozás közt, amit ugyanúgy választhatott volna, született hordószónok volt.
Alapos mûveltségre nem találtam nála; gondolkodását ellepte a gaz.
Akkori testi-lelki bátortalanságomban filozófiájának vakmerõsége olykor egyenesen meghökkentett; intézményeinket minden aggály nélkül félrelökte, s mintegy legyezõjének szelével szerteszórta õket.
A nõi reformerek a társadalom elleni támadásaik során ösztönösen megérzik a lényeget, s rögtön azt célozzák meg.
És természetesen kiváltképpen a nemek közti viszony vonja magára figyelmüket.
Zenobia valóban fenséges nõ volt.
Királynõi alakjának szépségét egyszerûöltözéke nem tudta leplezni, de még elhalványítani sem.
Szerte a világon sok-sok ilyen termetû és arcú nõnek kellene lennie.
Az emberiséggel szembeni igazságtalanság, hogy csak ilyen kevesen gyönyörködhettek látványában.
Igazi helye a színpadon lett volna.
Mi több: kötelességének kellett volna éreznie, hogy örökkön-örökké modellt üljön a festõknek és szobrászoknak, kiváltképpen az utóbbiaknak; mert a márvány hideg méltósága megfér a lehetõ legkevesebb redõzettel, s így Zenobia testi tökéletessége a maga teljességében gyönyörködtethette volna a szemérmes tekintetet.
Nem is tudom, miképpen érzékeltessem, hogy arcszínének természetes pírja, gömbölyû karjának testi melege, s ami dús keblébõl látható volt - egyszóval megtestesült nõiessége -, olykor-olykor arra kényszerített, hogy lehunyjam a szememet, mintha nem volna egészen illedelmes dolog elnézni õt.
Rossz egészségi állapotom és a kimerültség kétségtelenül betegesen érzékennyé tett.
Megfigyeltem - de nem értettem, Zenobia miként csinálja -, hogy mindig friss virág van a hajában.
És mégis melegházi virág volt, idegen virág, a trópusok virága, mintha lángolva, olyan talajból sarjadt volna ki, amelynek még a dudvája is buja és fûszeres.
Noha egyik szál sem hasonlított az elõzõ napihoz, valamennyi pompás volt, s annyira illett Zenobia dús szépségéhez, hogy mindannyiszor úgy éreztem, csakis ez az egy szál méltó rá, hogy viselje; minthogyha a természet boldog bõkezûségében ezt a virágékszert azzal az egyetlen szándékkal teremtette volna, hogy Zenobia fejét méltóképpen ékesítse.
Lehetséges, hogy lázas fantáziálásom egyre e sajátságos virág körül keringett, s nagyszerûbbnek, csodálatosabbnak mutatta, mint amilyennek józan szem látta volna.
Világosan emlékszem rá, egyszer, betegségem csúcspontján egyenesen arra ragadtattam magamat, hogy természetfelettinek nevezzem.
- Zenobia varázsló! - súgtam Hollingsworthnek.
- A Fátyolos Hölgy nõvére!
A hajában levõ virág valóságos talizmán.
Ha valaki hirtelen kivenné onnan, Zenobia menten eltûnne vagy átváltozna.
- Mit mond? - kérdezte Zenobia.
- Csupa sületlenséget - válaszolta Hollingsworth.
- Úgy látszik, nincs egészen magánál. Azt mondja, hogy maga boszorkány, s hogy a hajában levõ virágnak valamiféle varázsereje van.
- Lázas költõhöz méltó ötlet - jegyezte meg Zenobia nevetve, szánakozón, s kivette hajából a virágot.
- Nincs szükségem semmiféle varázslatra.
Fogja, Mr. Hollingsworth, õrizze meg, amíg tart a bûvereje, bár azt nem ígérhetem, hogy holnap nem fogok másikat viselni.
Ez ragyogóbb, boldogabb napjaim egyetlen emléke!
A legfurcsább az volt a dologban, hogy ez a naponkénti friss virág enyhe önkívületem múltával is még sokáig, sõt, e különös nõvel való ismeretségem egész ideje alatt hatással volt képzeletemre. Utóbb ugyan már csökkent az ereje, de véglegesen sosem múlt el.
Talán azért, mert ez a kedvenc dísze - akár szándéka volt ez Zenobiának, akár nem - híven fejezte ki lényét.
Sokat törtem rajta a fejemet, a legkülönfélébb - s hozzátehetem: pimasznál is pimaszabb - feltevésekkel játszogatva, vajon Zenobia férjnél volt-e valaha.
Hangsúlyoznom kell, semmirõl se tudtam, semmi olyan célzás nem jutott fülembe, ami ezt az elképzelést alátámasztotta volna.
Ahogy magam elõtt láttam, fiatalon, olyan üdén és rózsásan, hogy ezer nõ közt se lehetett volna párját találni, a legcsekélyebb okom sem volt feltételezni, hogy sorsa már betelt; sokkal valószínûbbnek látszott, hogy az eljövendõ évek hozzák majd meg neki az élet legszebb ajándékait.
De ha a nõk életének nagy eseményén már túl is lett volna, a világ akkor sem tudott errõl semmit, holott a világ Zenobiát nagyon is szemmel tartotta.
Mi tagadás, nevetségesen romantikus elképzelés volt, hogy ez a gyönyörû, gazdag és kétségtelenül elõkelõ társadalmi helyzetben levõ nõ olyan titokban mehetett férjhez, hogy az emberek addig-addig ne sugdosódtak, gyanakodtak volna, míg végül mindenre lassanként fény nem derült.
Igaz, azt is figyelembe kellett vennem, hogy Zenobia korábbi lakhelye sok száz mérföld távolságban volt.
Elképzelhetõnek tartottam, hogy az ottani társasági körökben különféle híresztelések keringenek vagy keringtek, de csak lassan terjedtek szél ellenében mifelénk, a mi északkeleti metropoliszunk felé, s talán útközben szertefoszlottak.
Feltételezésemnek, nyomatékosan ismétlem, tudomásom szerint a legcsekélyebb alapja sem volt.
Ámde van az ösztönös megérzésnek egy válfaja - az önámítás vagy a tények titokzatos felismerése -, amely szervezetünk legyöngült állapotában ébred bennünk.
Emésztõ betegség után, vagy ha növényi étrend következtében esetleg túl sok éter kerül az ember vérébe, a lélek a test fölé kerekedik.
Ilyenkor gõzök szállnak fel az agyba, s olyan alakot öltenek, amelyek többnyire hamis, de néha igaz képzeteket vetítenek elénk.
Embertársaink egyénisége ekkor összehasonlíthatatlanul nagyobb hatással van ránk, mint amikor a jó egészség elhárító, önvédelmi energiával ruház fel bennünket.
Zenobia egyénisége, azt hiszem, rendkívüli hatást tett rám, s betegségem idejére amolyan hipnotikus látnokká avatott.
Ráadásul fesztelen magatartása, ahogy azt bárki megfigyelhette (noha egy fiatalos özvegynél vagy egy virágzó családanyánál egyesek a legtökéletesebb modornak vélhették), nem volt éppenséggel lányos.
Hol akad lány, aki úgy nevetne, mint Zenobia?
Hol akad lány, aki ilyen lágy hangon beszélne?
Könnyed, biztos fellépése, ismételgettem magamnak, olyan nõrõl árulkodik, aki elõtt a házasélet már felnyitotta a titkok kapuit.
De olykor szégyenkeznem kellett e feltevéseim miatt.
Férfiúi otrombaságnak tartottam, a gonoszkodó értelmezés bûnének, amelyet a férfiak a másik nem ellen gyakran elkövetnek, félremagyarázva a nemes, nagylelkû jellem szép, elõítéletektõl mentes, de nõies õszinteségét.
Csakhogy hiába vitáztam önmagammal, hiába korholtam magamat.
A makacs gondolat: Zenobia férjes asszony! Zenobia már élt és szeretett!
E tökéletesen kinyílt rózsában nincs többé zárt szirom, nincs rejtett harmatcsepp! - e gondolat ellenállhatatlanul elûzött minden más megfontolást, valahányszor visszatértem e témához.
Zenobia észrevette, hogy figyelem, de azt, gondolom, nem sejtette, milyen következtetésekre jutottam.
- Mr. Coverdale - mondta egy napon, amikor látta, hogy figyelem õt, miközben asztalomra teszi a zabkását -, az alatt a néhány év alatt, amíg a világban forogtam, sokan meresztették rám a szemüket, de olyan pillantásokkal, mint amilyeneket maga vet rám, azt hiszem, még soha senki se tisztelt meg.
Úgy látszik, felettébb érdekesnek talál, ám ha nõi ösztönöm nem csal, mégse számíthatom magát a hódolóim közé.
Mit fürkész bennem?
- Életének rejtélyét - válaszoltam, e váratlan támadás okozta meglepetésemben kibökve az igazat.
- Amit maga sose fog elmondani nekem.
Felém fordulva lehajtotta fejét, hogy a szemébe nézhessek, mintha kihívón arra akarna felszólítani, bocsássak le mérõónt tudatának mélységeibe.
- Most nem látok semmit - mondtam behunyva szememet -, hacsak nem egy koboldarcot, amely egy mély kút fenekérõl nevet rám.
Az agglegények mindig rászedettnek érzik magukat, ha tudják vagy gyanítják,hogy valamelyik nõismerõsük másnak adta a szívét.
Egyébként ez a dolog nem is érdekelt volna.
Csak amolyan fejtörõsdi volt, hisz semmilyen körülmények közt nem szerettem volna bele Zenobiába.
Ez a rejtvény azonban érzékeny testi-lelki állapotomban annyira idegesített, hogy én, hálátlan lélek, már- már azt kívántam, bár hagyna Zenobia békében.
Ráadásul a zabkásája is pocsék volt, úgyszólván mindig éreztem rajta a fenyõfa füstjét, azt az ízt, ami állítólag a boszorkányoknak még a legínyencebb fõztjébe is belevegyül.
Miért nem bízza valamelyik másik nõre a zabkása készítését?
Akármilyen képességei vannak Zenobiának, annyi bizonyos, hogy a természet nem szakácsnõnek szánta.
Vagy ha mégis, akkor csak a legzsírosabb, legfûszeresebb ételekkel volna szabad kontárkodnia, olyanokkal, amelyeket lakomákon részegítõ borok kortyolása közben ízlelgetnek.
VII. A LÁBADOZÓ
Mihelyt zavaros elmebeli állapotom megengedte, hogy a közelmúlt eseményein elgondolkozzam, természetesen megtudakoltam, mi történt furcsa kis vendégünkkel, akit Hollingsworth hozott közénk.
Kiderült, hogy szegény Priscilla mégsem csak úgy az égbõl pottyant alá, ahogyan azt mi eredetileg hajlandók lettünk volna feltételezni.
Idõközben ugyanis az egyik városi gondozónõtõl ajánló soroknak szánt levél érkezett, erkölcsi bizonyítvánnyal, s bizonyos körülményekre való utalással, amelyek a levélíró véleménye szerint rendkívül kívánatossá teszik, hogy Priscilla közösségünkben menedéket találjon.
A levél meglehetõsen homályos formában arra célozgatott, hogy Priscilla nemrégiben veszélyes, nehéz helyzetbõl szabadult, vagy pedig, hogy ez a veszedelem vagy baj - akármi legyen is - még mindig fenyegeti.
Méltatlanok lettünk volna rá, hogy jótékony testvéri közösségnek nevezzenek minket, ha megtagadjuk a segítséget egy bajba jutott kérelmezõtõl, akit ennyire nyomatékosan ajánlanak gondjainkba.
Nem is szólva arról, hogy ez a különös lány azonnal szorgalmasan munkához látott, s tûjével igen jó szolgálatokat tett nekünk.
De a bizonytalanság ritkás köde még mindig ott lebegett körülötte, megakadályozva, hogy a hús-vér lények közt végleg megtalálja a helyét.
Az a rejtelmes vonzódás, amelyet Priscilla ideérkezésének elsõ pillanatától kezdve Zenobia iránt tanúsított, mit sem veszített erejébõl.
Gyakran hallottam puha, halk lépteit, amint Zenobia könnyû, de határozott lépteit kíséri, fel a lépcsõn; új barátnõje oldalán végigoson a folyosón, majd megáll, amikor Zenobia belép a szobámba.
Zenobiát idõnként kissé bosszantotta, hogy Priscilla ennyire állhatatosan követi.
Ilyenkor ellentmondást nem tûrõ s nem nagyon nyájas hangon azt tanácsolta neki, menjen sétálni, szívjon egy kis jó levegõt, vagy munkájával üljön be a pajtába, s kényszeredetten megígérte neki, hogy majd õ is leül mellé a szénára, ha ideje megengedi.
Priscilla szemmel láthatón csekély viszontszeretetre talált nála.
Hollingsworth szintén Priscilla kedvencei közé tartozott.
Amíg hallóidegeim megõrizték legyengült állapotomból fakadó túlérzékenységüket, olykor hosszú perceken át egyfolytában halk, kellemes mormolást hallottam fölszállni az alattam levõ szobából, míg végül felismertem Priscilla hangját, ahogy, mint valami kis patak, duruzsol Hollingsworth fülébe.
Hosszasabban és nyíltabban beszélt vele, mint Zenobiával, aki iránt nem is annyira bizalmat, mint inkább ösztönös vonzalmat érzett.
Sokkal jobb véleménnyel lettem volna a magam jellemvonásai felõl, ha Priscilla a harmadik helyet nekem jelöli ki vonzalmaiban.
De - noha látszólag eléggé kedvelt - korántsem dicsekedhettem azzal, hogy engem is ugyanúgy kitüntet ragaszkodásával, mint Hollingswortht vagy Zenobiát.
Lábadozásom idején az egyik délelõtt halk kopogtatást hallottam szobám ajtaján.
- Tessék, Priscilla! - mondtam azonnal, mert tévedhetetlenül megéreztem, ki kopogtat.
És nem is csalódtam.
Valóban Priscilla volt, ez a halvány, nagy szemû kis nõ (mert tízes éveinek abban a szakaszában járt, hogy lánykora már végéhez közeledett), de immár sokkal kevésbé sápadtan, mint amikor elõzõ alkalommal láttam, s testileg-lelkileg sokkal jobb állapotban.
Amikor elõször találkoztunk, azokra a növényekre emlékeztetett, amelyek azon igyekeznek, hogy a zárt udvar téglái közt, ahol alig-alig van talaj, és ahová sose hull napfény, valahogy eltengõdjenek.
Most pedig úgy láttam, hogy bár még korántsem virágzott ki, de már mégiscsak emberi vér csörgedez az ereiben.
Priscilla halkan az ágyam mellé lépett, és egy gondosan kivasalt, hófehér vászon holmit nyújtott felém.
Viselkedésén nem látszott elfogódottság, sem zavar.
Gyenge állapotom, gondolom, olyan légkörrel vett körül, amelyben Priscilla könnyen közeledhetett hozzám.
- Szokott ilyesmit viselni? - kérdezte.
- Magának csináltam.
Egy hálósapkát tartott a kezében!
- Kedves Priscillám - mondtam mosolyogva -, soha még hálósapka nem volt a fejemen!
De most, hogy ilyen nyomorult invalidus vagyok, talán csakugyan okosabb volna, ha viselnék.
Milyen gyönyörû!
Nem, nem; eszem ágában sincs, hogy egy ilyen csodás hálósapkát feltegyek, legfeljebb nappal, ha látogatók jönnek hozzám!
- Használatra készítettem, nem dísznek - felelte Priscilla.
– Ha kihímezném, még sokkal szebb volna.
Miközben felemeltem a hálósapkát, és a remek kézimunkát csodáltam, észrevettem, hogy Priscilla egy pecsétes levelet tart a kezében, várva, hogy elvegyem tõle.
Aznap délelõtt érkezett a falusi postáról.
Mivel nem mutattam rá rögtön hajlandóságot, hogy átvegyem a levelet, visszahúzta, keblére fektette, s két kezét rászorította, ahogy ez valószínûleg megrögzött szokása volt.
Mármost, midõn szememet a hálósapkáról Priscillára fordítottam, hirtelen rádöbbentem, hogy a tartása, bár nem az alakja, s az arckifejezése, de nem a vonásai, egy jó ismerõsömre, korunk egyik legtehetségesebb asszonyára emlékeztetnek.
Lehetetlen megmagyaráznom, miért.
Még leginkább az a jellegzetessége szolgálhat magyarázatul, hogy vállának sajátságos ívelése volt, meg hogy félig lehunyt szeme a keskeny résen át fürkészõbben pillantott a szemembe, mintha tágra nyitotta volna.
A hasonlóságnak és a tökéletes különbözõségnek furcsa, szokatlan keveredése volt ez.
- Ideadná nekem azt a levelet, Priscilla? - kérdeztem.
Összerezzent, kezembe adta a levelet, s eközben tekintete, amely magára vonta figyelmemet, máris megváltozott.
- Priscilla - tudakoltam -, ismeri Miss Margaret Fullert?
- Nem - válaszolta.
- Mert rá emlékeztetett - mondtam -, épp most, amikor furcsa módon ezt a levelet történetesen tõle kaptam!
Priscilla, nem tudom, miért, erre nagyon bosszúsnak látszott.
- Jobb szeretném, ha nem képzelnének rólam ilyen furcsákat az emberek! - mondta durcásan.
- Csak amiatt, hogy a levelét a kezemben tartom, miért hasonlítanék ahhoz a hölgyhöz?
- Ezt bizony magam is nehezen tudnám megmagyarázni, Priscilla -válaszoltam. - És nem is hiszem, hogy a levélnek ehhez bármi köze volna.
Puszta véletlenség, semmi más.
Priscilla kiszaladt a szobából, s felépülésemig nem is láttam többé.
Lábadozásom idején, amikor sokat voltam egyedül, szüntelenül olvastam: Mr. Emerson esszéit, a Dial-t, Carlyle mûveit, George Sand regényeit (ezeket Zenobia adta kölcsön nekem) és egyéb könyveket, amelyeket egyik-másik testvér vagy nõvér hozott magával Derûvölgybe.
Mondanivalójuk nem sokban hasonlított egymáshoz, legfeljebb annyiban, hogy többségük hangja az emberi haladás úttörõinek valamelyik elõretolt õrhelyén állomásozó magányos õrszem kiáltására emlékeztetett. Máskor meg a hang a múlt beomlott romjai közül szállt fel szomorúan, de mégis bizakodó visszhangra lelve a jövõben.
Jól illettek (vagy legalábbis jobban illettek, mint bármilyen más szellemi termék, amelynek illanó anyagával nyomtatott oldalakat festettek be) a magunkfajta vándorokhoz, akik a pionírok minden seregénél jóval messzebbre masírozva ütötték fel táborukat a végeláthatatlan káoszban.
Fourier mûveit - egy rettenetesen unalmas sorozatban - szintén nagy figyelemmel tanulmányoztam, mert persze felismertem a hasonlatosságot az õ rendszere és a miénk között.
E hasonlatosság valójában sokkal kisebb volt annál, mint ahogy a világ képzeli, hisz e két elmélet fõ elveiben úgy különbözik egymástól, mint a zenit a nadírtól.
Elbeszélgettem Hollingsworthszel Fourier-ról, s le is fordítottam neki néhány részletet, amelyek a legnagyobb hatást tették rám.
- Ha majd már a földgolyónk - mondtam - az emberi haladás jóvoltából maga a tökély lesz, az egész óceánból olyan fajta limonádét csinálnak, mint amilyen Párizsban annak idején közkedveltségnek örvendett.
Fourier ezt az italt limonade à cèdre-nek nevezi.
Nem vicc!
Képzelje csak el, a városi dokkokat dagálykor minden nap ez a pompás ital fogja majd elárasztani.
- Akkor miért nem csinált ez a francia rögtön puncsot belõle? – kérdezte Hollingsworth.
- Bezzeg a vén tengeri medvék ezer örömmel futnának ki hajóikkal a tengerre, és szorgoskodnának ilyen elemben.
Tovább magyarázgattam, amennyire szerény képességeimbõl futotta, Fourier rendszerének egy s más részletét, idõnként egy-két oldallal illusztrálva õket, majd megkérdeztem Hollingswortht, véleménye szerint nem volna-e helyénvaló e nagyszerû ötletek egyikét-másikát nálunk is megvalósítani.
- Ugyan, miket beszél! - kiáltotta mély undorral.
- Ezt sose fogom megbocsátani ennek a fráternek!
Megbocsáthatatlan bûnt követett el! Hisz maga a sátán se tudott volna förtelmesebb gonoszságot kieszelni, mint hogy rendszere legfõbb rugójául az önzés elvét válassza, minden emberi rossz elvét, az emberi szív mételyét, amelytõl elborzadunk, s amelynek kiirtása a lelki fegyelem legfontosabb célja volna.
Hogy valaki kiválogassa és istápolja mindazt az aljas, kicsinyes, mocskos, ronda, állatias és undorító romlottságot, amely lényünket megfertõzte, s épp ezeket tegye e pokoli megújhodás leghatásosabb eszközeivé!
Tökéletes paradicsoma, ahogyan azt õ ábrázolja, méltó lenne ahhoz az ördögi hatalomhoz, amelyre e paradicsom megteremtésénél számított.
Undorító gazember!
- És mégis - jegyeztem meg -, figyelembe véve rendszerének kilátásba helyezett gyönyöreit, amelyeket rendkívüli voltuk miatt Fourier honfitársainak feltétlenül értékelniük kellene, csak csodálkozni tudok azon, hogy egész Franciaországban habozás nélkül nem ültették át a gyakorlatba elméletét.
De nincs abban valami nemzeti jellegzetesség, ahogy Fourier elõadja nézeteit?
Ihletettségre nem támaszt igényt.
Nem hiteti el magával - ahogy azt Swedenborg tette, és a franciákon kívül mindenki más megtenné, ha ilyen fontos küldetésrõl adna hírt -, hogy égi hatalom nevében beszél.
Rendszerét, amennyire ezt meg tudom állapítani, kizárólag saját felelõsségére hirdeti.
Pusztán egyéni intellektusának erejével és fortélyosságával fürkészte ki és fedezte fel a Mindenható szándékát az emberiség múltjára, jelenére és pontosan hetvenezer éves jövõjére vonatkozóan!
- Vigye ezt a könyvet a szemem elõl! - robbant ki Hollingsworth. – Mert másként, figyelmeztetem, tûzbe dobom.
Ami pedig Fourier-t illeti, tegye csak, ha tudja, paradicsommá a gyehennát, ahol, hívõn hiszem, máris ott kapálódzik!
- És gondolom, üvöltözik - tettem hozzá, nem mintha rosszindulatot éreztem volna Fourier iránt, hanem csak mert fel akartam tenni Hollingsworth képzelgéseire a koronát -, üvöltözik hõn szeretett limonade à cèdre-jének egy cseppjéért!
Ámde nem sok értelme van megpróbálni vitatkozni valakivel, aki efféle dörgedelmekre ragadtatja magát, hát elejtettem a témát, és soha többet nem is hoztam szóba.
Amellett, ha ez a rendszer, amely Hollingswortht így feldühítette, még oly nagy emberi bölcsességet, szellemi éleslátást és képzeletdús szépséget ötvözött volna is össze, az õ elméje, azt hiszem, akkor sem tudta volna befogadni.
Lassanként rájöttem, hogy nem az érdemeink és reményeink iránti igazi rokonszenv vezette közénk, hanem elsõsorban az a körülmény, hogy mi is elidegenedtünk attól a világtól, amellyel õ, egyedüli és kizárólagos célja következtében, már régóta hadilábon állt.
Hollingswortht eredetileg bizonyára nagy, mély és meleg jóindulat töltötte el, s így mindannak az önzetlen jóságnak forrása lehetett volna, amellyel csak valaki a gondviselés kegyelmébõl embertársait elhalmozhatja.
Ez a vele született ösztön még mindig élt benne.
Jómagam is hasznát láttam nehéz helyzetemben.
És abban is megnyilatkozott, ahogy Priscillával bánt.
A derûvölgyi véletlen körülmények felelevenítették benne az együttérzés égi erejét, s amíg hatásuk tartott, Hollingsworth a leggyengédebb embernek, leghûségesebb barátnak látszott.
De aztán a tegnapi gyengédség lassanként tovatûnt, s rá kellett ébrednem a rideg valóra, hogy Hollingsworthnek egy sokkal-sokkal meghittebb barátja van. És ez a barát hideg, kísérteties szörnyeteg volt, amelyet Hollingsworth maga idézett fel; erre tékozolta szívének minden melegét, és ennek lett végül - ahogy ez az ilyen rendíthetetlenül céltudatos emberek elkerülhetetlen sorsa - a rabszolgája.
E szörnyeteg az emberbaráti elmélete volt!
Nagyon-nagyon szomorúan töprengtem ezen a fordulaton, különösen, mert arra kellett gondolnom, hogy mindezt épp szenvedélyes, túlburjánzó filantropizmusának köszönhette.
Szomorú dolog volt, igen, de korántsem szokatlan. Hollingsworth minden jóindulatát arra szoktatta, hogy meleg áramát egyetlenegy csatornába csorgassa; úgyhogy az emberszeretet más nagy megnyilvánulásai számára már egy csepp se maradt, s alig-alig maradt valami az egyéni vonzalmak táplálására, hacsak egy s más módon nem szolgálták azt a szörnyû önzést, amit Hollingsworth Isten angyalával tévesztett össze.
Ha liberálisabb nevelésben részesült volna, talán nem kellett volna óhatatlanul ebbe a csapdába esnie.
De ugyane megszállottság nevelte.
Tudása az égvilágon semmi másra nem terjedt ki, csak egyetlen területre, s ezen a téren gondolatai annyira határozottak, érzelmei olyan mélyek voltak, hogy Hollingsworth számára a világegyetem minden értelme és igazságossága ide összpontosult.
Szerintem életének ebben a korszakában Hollingsworth egyre bolondabb lett, s mint a többi bolondnál (közéjük sorolok minden fajta humoristát is), ismerõseit csakis a legállhatatosabb barátság tarthatta vissza attól, hogy ne nevezzék kibírhatatlanul unalmas fráternek.
Mennyit rágódott egy és ugyanazon a dolgon, milyen kitartóan fejtegette ugyanazt az eszmét a legkülönbözõbb formákban!
Tulajdonképpeni célja (amelyre a közvélemény figyelmét elõadások és röpiratok útján a kelleténél nyomatékosabban felhívta) arra irányult, hogy pénzt szerezzen egy épülethez, egyfajta kollégiumi alapítvánnyal.
Ennek keretében szándékozott õ maga és néhány tanítványa bûnözõ testvéreink megreformálásának és szellemi épülésének szentelni életét.
Hollingsworthnek ez a látomásos épület volt az egyetlen légvára; abból az anyagból készült, amelybõl emberbaráti álmait szövögette; s tervét még határozottabb formába öntötte, még erõsebben markolta meg, még makacsabbul tartotta kezében azáltal, hogy az emberi szem számára is érzékelhetõvé tette.
Százszor is láttam õt ceruzával és egy ív papírral, amint éppoly gondosan rajzolgatja az épület homlokzatát, oldalnézetét és hátát, tervezgeti belsõ berendezését, mint ahogy valaki az otthonát tervezgeti, ahol, reméli, feleségével és gyerekeivel boldogságban fog élni.
Láttam, ahogy nekilát, hogy kis kövecskékbõl felépítse a ház modelljét - köveit a patakparton szedte, ahová mi szénagyûjtés idején a déli forróságban hûsölni jártunk le.
Szelleme - minden más szellemmel ellentétben - nem valamilyen idõmarta, felhalmozott szeretettel, örömmel és bánattal tele épületben bolyongott, hanem olyan falak közt, amelyek még nem is léteztek.
- Kedves barátom - mondtam egyszer Hollingsworthnek, mielõtt még elhagytam betegszobámat -, teljes szívembõl kívánom, bárcsak a terveit magamévá tehetném, hisz nagyon-nagyon boldog volnék, ha egy és ugyanazon az úton járhatnánk.
De attól félek, nincs meg bennem a kellõ eltökéltség, hogy ezen a téren, és csakis ezen a téren filantróp legyek.
Megbocsátaná nekem, ha félelmem alaposnak bizonyulna?
- Annyit megígérek, hogy egy ideig még várni fogok - válaszolta szigorú, komor pillantást vetve rám.
- De hogyan lehetne élethossziglani barátom, ha nem törekszik velem együtt életem nagy céljára?
Isten bocsássa meg nekem!
Szörnyû gyanú lopódzott ekkor a szívembe, s akár a vipera, méregfogaival a kellõs közepébe mart.
Lehet-e, tûnõdtem, hogy Hollingsworth azzal a hátsó gondolattal ült az ágyam mellett, ápolt olyan áldozatosan, hogy a maga hitére térítsen?
VIII. MODERN ÁRKÁDIA
Május elsejét - nem emlékszem már, hogy csak Zenobia határozatára vagy közösségünk egyhangú szavazatára - változó ünnepnek nyilvánítottuk.
Késõbbre halasztottuk, kellõ idõt adva a napnak, hogy eltakarítsa a kõfalak széltõl védett oldalán felgyülemlett havat, és elõcsalogasson néhány korai vadvirágot.
A kijelölt napon délelõtt, miután egy kis enyhe levegõt engedtem be a szobámba, úgy döntöttem, ostobaság és elpuhultság volna, ha továbbra is raboskodnék.
Lementem hát a nappali szobába, s mivel ott senkit sem találtam, a pajta felé indultam, ahonnét már korábban Zenobia hangját hallottam meg egy lányos nevetést, amelynek eredetét nem tudtam biztosan megállapítani.
Amikor odaértem, nem kis meglepetéssel tapasztaltam, hogy e vidám kacagás Priscilla torkából buggyán ki.
Majálisra készülõdtek, kettesben.
Kökörcsint bõségesen találtak, houstoniát is marékszámra, néhány szál galambvirágot, egy-két hosszú szárú ibolyát, itt-ott fehér szalmavirágot, s megtöltötték kosarukat a bokrok és fák friss rügyeivel is.
Legszebbek a jávorfaágak voltak - levelük májusban olyan, mint egy skarlát bimbó, októberben pedig, mint egy tál növényi arany.
Zenobia - aki ilyesmibõl nem csinált lelkiismereti kérdést - az egyik cseresznyefáról is elorzott egy virágos ágat; s most mindezzel a változatos erdei dísszel épp Priscillát ékesítette.
Remek ízléssel igazán elragadóvá tette; arra a sápadt, átfagyott lányra emlékezve, nem is képzeltem volna, hogy Priscilla ilyen elragadó lehet.
Ámde ezek közt az illatozó virágok közt, s hozzá igen szembeszökõen, egy szál rossz szagú, csúnya gaz is ágaskodott, amely - mihelyt észrevettem - az összes többi növény hatását tönkretette.
Zenobia szemében bujkáló, huncut - hogy ne mondjam, gonoszkodó - fény villant, arról tanúskodott, hogy a virágok elrendezésében némi rosszmájúság is vezette.
Maga Zenobia lenézte a vadon nõtt rügyeket és leveleket, s most is csak a trópusi virágját viselte.
- Most hogy tetszik magának Priscilla, Mr. Coverdale? - kérdezte úgy méregetve a lányt, ahogy a gyerek a babáját.
- Nem érdemelne meg egy-két strófát?
- Csak egyvalami nem tetszik rajta - válaszoltam. Zenobia felnevetett, és lehajította a csúnya gizgazt.
- Igen - mondtam -, most már valóban megérdemel néhány strófát, s hozzá nálam különb költõtõl.
Az új-angliai tavasz valóságos szimbóluma lehetne; halvány, kissé még hûvös, de napfénnyel kecsegtetõ tavaszé, amely pár szál hegyi virággal ajándékoz meg minket foglalóként az eljövendõ dúsabb, bár aligha szebb látványra.
Legjobban a kökörcsin illik hozzá.
- Azt tartom legkülönösebbnek Priscillában - jegyezte meg Zenobia -, hogy minél egészségesebb, annál pajkosabb.
Ki hitte volna, olyan csendes kis teremtésnek látszott!
Amikor az imént együtt sétáltunk az erdõben, alig bírtam visszatartani; mint egy mókus, mindenáron felmászott volna a fákra!
Eddig még nem is sejtette, mit jelent friss levegõt szívni, s most úgy megrészegül tõle, mintha bort kortyolgatna.
Amellett azt hiszi, ez itt maga a paradicsom, mi meg, különösen Mr. Hollingsworth és jómagam, angyalok vagyunk.
Nevetséges dolog, s már-már rosszmájúvá teszi az embert, ha ilyen boldognak lát valakit, kiváltképpen egy nõt.
- Miért, hisz a nõk általában boldogabbak, mint a férfiak - jegyeztem meg.
- Ezt a nézetét meg kell változtatnia, Mr. Coverdale - válaszolta megvetõen Zenobia -, másként azt kellene hinnem, hiányzik magából a költõi léleklátás.
Hát látott már valaha boldog nõt?
Persze, nem lányokra gondolok, Priscillára vagy a hozzá hasonlókra, akik mind egyformák, amíg a tapasztalatok napos oldalán élnek, hanem felnõtt asszonyokra.
Hogyan lehetnének boldogok, ha egyszer rájönnek, hogy a sors csak egyetlen élményt tartogat nekik, s ezt kell valamiképpen egész életük lényegévé tenniök?
A férfiak tömérdek élmény közt válogathatnak.
- De szerintem az asszonyok ennek az egyetlen élménynek folytonos ismétlésével kárpótolhatják magukat a változatosság hiányáért - replikáztam.
- Ó, igen! - mondta Zenobia.
Beszélgetésünk közben Priscilla meglátta a távolban Hollingswortht, amint kék munkaruhában, vállán kapával hazafelé tart a földekrõl.
Azonnal elébe szaladt, szökdécselve, könnyû kedvvel, mint a májusi reggel fuvallata, bár tagjai a kevés testmozgás következtében még nem voltak eléggé ruganyosak. Tapsolt is hozzá nagy, széles mozdulatokkal, ahogy fiatal lányok szoktak, ha telítve vannak villamossággal.
De egyszerre, félúton Hollingsworth felé megállt, körülnézett, a folyóra, az útra, az erdõre pillantott, majd visszanézett ránk, hallgatózott, mintha szólították volna, de nem tudná pontosan, mely irányból.
- Maga babonázta így meg? - kérdeztem Zenobiától.
- Nem - felelte -, de már láttam egyszer-kétszer, amikor ugyanezt csinálta.
Mit gondol, mi lehet vele?
- Fogalmam sincs róla - válaszoltam -, hacsak nincs meg az az adottsága, hogy azokat "az ember nevét sziszegõ légnyelveket" hallja, amelyekrõl Milton beszél.
Priscilla jókedve, miért, miért nem, elillant.
Egy sziklára ült, s ott várta meg Hollingswortht; s amikor a férfi kézen fogva visszavezette hozzánk, megint inkább az emlékezetemben élõ, sápadt, bátortalan Priscillára, mintsem a pár pillanattal ezelõtti virágzó májuskirálynõre hasonlított.
Az efféle rendkívüli idegérzékenységre valló hangulatváltozás mindvégig Priscilla jellegzetessége maradt, bár gyakorisága - ahogy a lány mind egészségesebb lett - csökkent.
Jómagam most már talpra álltam.
Betegségem amolyan átmenet volt két életforma közt: alacsony boltívû, homályos kapunyílás, amelyen mintegy négykézláb kúsztam ki a régi sablonos életbõl, és bebocsátást nyertem a túlnani szabadabb régiókba.
Ilyen értelemben a halálhoz hasonlított.
És miként a halál esetében, jó volt átesni rajta.
Mert másként nem szabadulhattam volna meg ezernyi dõreségemtõl, sallangjaimtól, elõítéleteimtõl, szokásaimtól és mindattól a világi portól, amely a széles országúton elkerülhetetlenül rátelepszik a tömegre, s már délre mindannyiukat egyöntetûen mocskossá teszi, akármilyen frissen indultak is el vándorútjukra a harmatos reggelen.
Maga a csontjaimat borító anyag sem volt alkalmas rá, hogy a megszokottnál jobb, igazabb és határozottabb életmódot folytassak vele.
Így hát a sors lehántotta rólam, félredobta, mint akármilyen más használt vagy az idénynek meg nem felelõ öltözéket; s most, miután egy ideig borzongtam csupasz csontvázamban, lassanként új, és a korábbihoz képest sokkal kielégítõbb ruhát öltöttem magamra.
Testi-lelki értelemben egészen új ember lettem.
Az a fajta élénk ujjongás töltött cl, amellyel a szellem örökös vándorlásának új szakaszába lép, maga mögött hagyja a földi sírban halandósága súlyos terhét, s éppoly kevéssé érdekli, mi lesz azzal, mint ahogy most engem sem érdekelt az elvesztett húsom.
A kellemes napfényre kikerülve szinte úgy éreztem, testvéri szövetségünk fáradozása árán máris megvalósított egyet s mást Fourier jóslataiból.
A felvilágosult földmûvelés és az erények, amelyekkel társaim magasztosabbá tették életüket, immár hatni kezdtek az anyagi világra s annak éghajlatára.
Friss keletû lelkesedésemben úgy láttam, a férfiak erõsek és méltóságteljesek, a nõk ó, milyen gyönyörûek, s a föld, mint valami zöld kert, tarkabarka pompában virágzik!
Így hát a természet, amelynek törvényeit sokféle mesterkélt módon megszegtem, szigorú, de szeretõ anya módjára viselkedett, aki csintalanságáért elpáholja kisfiát, de aztán egy mosollyal, egy csókkal, szép játékokkal vigasztalja a kis gézengúzt a büntetésért.
Szobafogságom ideje alatt számos újonc csatlakozott szentekbõl és mártírokból verbuválódott kis seregünkhöz.
Többségük azok közé tartozott, akikben az átélt tapasztalatok undort ébresztettek a szokásos emberi tevékenységek iránt, de akik nem voltak még olyan öregek, és nem szenvedtek még oly sokat, hogy a jobb jövõbe vetett hitüket elvesztették volna.
Amikor nézeteiket összehasonlították, nemegyszer rájöttek, hogy e közösség eszméje néma, fel nem ismert vonzóerõvel már évek óta sarjadozik bennük.
Akadtak köztük töprengõ, mélyen barázdált arcok, komor szemöldökök, de szemüvegre nem volt szükségük, hacsak a tanulószoba lámpafénye idõ elõtt el nem homályosította látásukat, s hajukban is csak elvétve csillogott egy-egy ezüstszál.
Múlthoz ragaszkodó s a szokások megkövesedett kérgével borított öregkor, amely már minden rugalmasságát elvesztette, a mi vállalkozásunkhoz sehogy sem illõ képtelenség lett volna.
De szinte éppily kevéssé volt alkalma céljainkra a kora ifjúság; mert ugyanazon az elfonnyadt fûcsomón és meddõ homokon látta volna felcsillanni szellemének friss fényét, ahol a legtöbben közülünk valaha tovatûnni láttuk.
Igaz, voltak köztünk fiatalok is, pelyhes állú legénykék, tízes éveikben levõ rózsás lányok, épp csak térdünk magasságán felüli gyermekek, de ezeket többnyire tanulni küldték ide, mert a nevelés is intézményünk céljai és módszerei közé tartozott.
Aztán voltak bentlakóink is, a városból és máshonnét, családtagokként éltek közöttünk, többé-kevésbé rokonszenveztek elméleteinkkel, s olykor a munkánkban is részt vettek.
Egészében véve ilyen társaság csak nagy ritkán verõdik össze, s józan ésszel nem is igen várható, hogy sokáig együtt maradjon.
Kiforrott egyéniségû embereket - göcsörtös botokat, ahogy némelyikünket nevezhette volna valaki éppenséggel nem könnyû kötegbe kötni.
De, gondoltuk, amíg egyesülésünk fennmarad, értelmes, érzõ, szabad szellemû emberek közel s távolban mégse igen találhatnak a miénkhez hasonló vonzerejû helyet.
A legkülönfélébb hitû és meggyõzõdésû emberek voltak köztünk, s általában minden téren türelmet tanúsítottunk.
A bennünket összefûzõ szálak, úgy gondolom, nem helyeslõ, hanem helytelenítõ nézetekbõl fonódtak.
Múltunkban mindannyian találtunk egyet s mást, amivel perlekedtünk, s nagyjából valamennyien egyetértettünk abban, hogy a régi rendszer útjain tovább kóborolni nem érdemes.
De abból a szempontból, hogy mivel kellene a régit helyettesíteni, már jóval kisebb egyetértés uralkodott köztünk.
Nem nagyon lelkesedtünk - én legalábbis nem lelkesedtem - azért az írott alkotmányért, amellyel földi paradicsomunk megkezdõdött.
Azt reméltem, hogy elmélet és gyakorlat közt sikerül majd valamilyen igazi és megvalósítható életformát kikovácsolni, s hogy ha a végén mégis kudarcot vallunk, akkor sem vesztegettük el a kísérletire fordított hónapokat, éveket; mert kísérletünket vagy múló élvezetnek fogjuk tekinteni, vagy olyan tapasztalatnak, amely bölcsebbé teszi az embert.
Noha árkádiaiak voltunk, öltözékünk semmiben sem hasonlított a költészet és a színpad pásztori népét jellemzõ, felszalagozott zekékre, selyem térdnadrágokra és harisnyákra meg a mûrózsákkal gombolódó papucsokra.
Külsõnkben, illõ szerénységgel elismerem, inkább koldusok vagy útonállók bandájának látszottunk, semmint derék munkásemberek gyülekezetének vagy filozófusok testületének.
Ha egy s másban eltértek is nézeteink, valamennyien azzal a takarékosság szülte, dicséretes szándékkal jöttünk Derûvölgybe, hogy itt majd elnyûjük ócska ruháinkat: öltözékünket, amely átereszti a levegõt, ha kimegyünk a földekre!
Magas gallérú vagy gallér nélküli, széles szárnyú vagy fecskefarkú kabátot viseltünk, dereka valahol a csípõ és a hónalj közt volt; mindenféle, egymás utáni korszakokból származó nadrágot hordtunk, térdük alaposan megkopott mindattól a megaláztatástól, amit viselõje a szíve hölgye elõtt elszenvedett - egyszóval a néhai divatok élõ mintaképei voltunk, rongyosnál is rongyosabb emberek, akik valaha jobb napokat láttak.
A rongyokba bújt elõkelõséget testesítettük meg.
Nem egy közülünk megõrizte tudós vagy papos magatartását, s így akár az irodalmi bohém negyed polgárainak is vélhettek volna minket, akik mezõgazdasági munkával óhajtanak javítani életkörülményeiken; vagy Coleridge tervezett s most kísérleti, stádiumban levõ pantiszokráciája tagjainak; vagy Candide-nak és az õ különféle rendû-rangú társainak, amint épp a káposztáskertben szorgoskodnak; vagy bárki másnak, szánalmasan tátongó lyukkal a könyökén, otromba folttal a fenekén.
Falstaff rongyos gárdájának felesküdött tagjai lehettünk volna.
A gazdálkodás egyéb területein ugyan csekély szakértelemmel dicsekedhettünk, madárijesztõnek azonban valamennyien nagyszerûen beillettünk volna.
És a legrosszabb az volt a dologban, hogy az elsõ erõteljes mozdulat, ami pedig az igazi, megfeszített munkához elengedhetetlenül szükséges, egyszer s mindenkorra kivégezte nyomorúságos hacukáinkat.
Így hát lassanként rendre ledobtuk õket, s helyette tisztes háziszõttest vagy gyapjú és pamutszövetbõl készült ruhát vettünk fel, mert egészében véve ez mégiscsak elõnyösebb volt, mint a, gondolom, Vergilius által javasolt "ara nudus; sere nudus", ami - ahogy azt Silas Foster mondta, midõn lefordítottam neki ezt az életelvet - alighanem meghökkentette volna az asszonynépet.
Kellõ gyakorlat után nagyon jól megszoktuk a paraszti életet.
Arcunk immár szívesen tûrte a tûzõ napot, mellbõségünk gyarapodott, vállunk szélesebb, egyenesebb lett, nagy barna öklünk olyan volt, mintha soha nem feszült volna rajta glaszékesztyû.
Markunk is megszokta az ekét, a kapát, a kaszát meg a szénavillát.
Az ökrök engedelmeskedtek szavunknak.
Már csaknem olyan derekas munkát végeztünk, mint maga Silas Foster, s utána álomtalanul aludtunk, pirkadatkor pedig épp csak kissé elmerevült ízületekkel ébredtünk, de a reggeli idejére ez a merevség is általában feloldódott.
Igaz, legközelebbi szomszédaink úgy tettek, mint akik nem hiszik, hogy valóban értünk a mesterséghez, amibe belefogtunk.
Rágalmakat terjesztettek rólunk, hogy nem tudjuk igába fogni ökreinket, vagy már igába fogva nem tudjuk kihajtani okét a földekre, vagy este kifogni szegény párákat a kötelékeikbõl.
Volt képük azt mesélni, hogy a tehenek fejeskor nevetnek ügyefogyottságunkon, s minduntalan felrúgják a sajtárt; részben mert rossz oldalra állítjuk a zsámolyt, részben mert zokon vesszük, hogy a tehenek farkukkal csapkodnak, s ezért egyik kezünkkel ezeket a természetes légycsapókat szorongatjuk, s a másikkal fejünk.
Meg azt is mondogatták, hogy több hektáron kikapáltuk a kukoricát és a többi veteményt, s a földet gondosan a gaz köré hánytuk, s hogy ötszáz nyaláb bojtorjánt ültettünk, mert káposztával tévesztettük össze, s hogy az ügyetlen vetés következtében a magok jórészt nem hajtottak ki, vagy ha mégis, gyökérrel felfelé, s hogy a június legnagyobb részét a bab megfordításával töltöttük, mivel az ilyen lehetetlenül bújt ki a földbõl.
Azt is híresztelték, nálunk mindennapos dolog, hogy délelõttönként egyikünk-másikunk két-három ujját is levágja, mert nem tudunk bánni a szénavágóval.
Végül pedig e hazug gazemberek azt a hírt adták szájról szájra, hogy mi, e kommuna tagjai, végsõ katasztrófaként utolsó szálig kiirtottuk, tulajdon kaszáinkkal szétszabdaltuk egymást! - s hogy a világot eme kis baleset következtében semmi veszteség nem érte.
Mindez azonban a szomszéd gazdák részérõl merõ irigység és rosszindulatvolt.
Új életmódunk nem azt a veszélyt rejtegette magában, hogy nem leszünk tapasztalt földmûvelõk, hanem hogy a végén valószínûleg csakis azok leszünk.
Amíg vállalkozásunk pusztán elméletben létezett, az átszellemült munka gyönyörû látomásai lebegtek szemünk elõtt.
Amolyan magunk módja szerinti imának, szertartásos istentiszteletnek szántuk.
Úgy gondoltuk, minden kapavágás a bölcsességnek valamely aromás, a nap elõl ez ideig rejtegetett gyökerét fogja feltárni.
Ha megállunk a földeken, hogy a szél elhajtsa homlokunkról a verejtéket, felnézünk majd, és megpillantjuk az igazság távoli lelkét.
Ebbõl a szempontból nézve a dolog nem egészen a várakozásunknak megfelelõen ütött ki.
Tény és való, hogy olykor, ha a fáradságos munka közben véletlenül körülnéztem, az égi és földi tájaknak gazdagabb, színesebb formáit véltem felfedezni.
Ilyenkor a természet arcán újszerû, szokatlan vonásokat láttam, mintha megleptem, váratlanul rátörtem volna, s így nem volt módja levetni valóságos külsejét és felölteni azt az álarcot, amellyel a halandók elõl rejtelmesen elfedi magát.
De ennyi volt az egész.
A rögök, amelyeket megmûveltünk, állandóan át- meg átforgattunk, sose szellemültek gondolattá.
Éppen ellenkezõleg: a mi gondolataink váltak egyre inkább rögössé.
Munkánk semmit sem jelképezett, és alkonyatra szellemünk ellustult.
A szellemi tevékenység nem fér össze a nehéz testi fáradalmakkal.
A gazda és a tudós - a gazda és a legkifinomultabb erkölcsi kultúrájú, bár nem szükségképpen a legjózanabb és legbecsületesebb ember - két teljesen különbözõ fajta, amelyet sosem lehet eggyé olvasztani vagy összeforrasztani.
Zenobia egykettõre felismerte ezt az igazságot, s gúnyolódott is rajtam, amikor egy este a kemény napi munka után Hollingsworthszel elheveredtem a füvön.
- Attól tartok, ma, miközben a szénásszekeret rakta, egyetlen dalt sem írt- mondta. - Nem úgy, mint Burns árpabetakarításkor.
- Burns sem írt soha dalt szénakaszálás idején - válaszoltam igen határozottan.
- Gazdálkodás közben nem írt verset, és versírás közben nem gazdálkodott.
- Voltaképpen melyik típus áll közelebb a maga szívéhez? – kérdezte Zenobia.
- Mert úgy gondolom, maga se tudja e kettõt Burnsnél különbül összeegyeztetni.
Ó, már látom lelki szemeimmel, milyen fajta ember lesz magából két-három év múlva!
A mogorva Silas Foster a maga mintaképe, kérges tenyerével, rozsdás vasízületeivel (amelyek egész nyáron át megõrzik azt a merevséget, amit õ téli reumának nevez), és ki tudja, mibõl, tán fodros káposztából való agyával. De a magáé talán karfiolból lesz, az valamivel finomabb fajta.
A maga edzett embere pácolt marha- és sült disznóhússá alakul át, gondolom, napi másfél fontos sebességgel; legalábbis nekünk a konyhában átlagosan körülbelül ennyit kell fõznünk.
A napi tisztálkodása pedig (ebben is az elbûvölõ Silas Fosterhez hasonlóan) abból fog állni, hogy a lépcsõnél egy kis bádog lábosban leöblíti az ujját meg a képét, fa zsebfésûvel végiggereblyézi a haját egy hétszer kilenc hüvelykes tükör elõtt.
És az egyetlen mulatsága az lesz, hogy egy fekete pipacsonkból valamilyen undorító dohányt szív.
- Kegyelem! - kiáltottam. - De hisz Silas a bagóval nemcsak pipálgatva hessegeti gondjait.
- Az egyetlen olvasmánya pedig - folytatta Zenobia szemmel látható élvezettel - a Földmûves Kalendárium lesz; mert a mi Foster barátunk, ahogy látom, az újságig még nem jutott el.
S ha maga szabad perceiben történetesen leül, menten elbóbiskol, s e tényt éppúgy horkolva hozza majd a világ tudomására, mint õ; s az eljövendõ Mrs. Coverdale-nek magát is úgy kell majd minden vacsora után felráznia szunyókálásából, és rábeszélnie, hogy feküdjön le már tisztességesen.
És vasárnaponként felveszi majd a rézgombos kék kabátját, s eszébe se jut, hogy valami mást is tehetne, mint hogy a kõfalnál és a vaskerítésnél ácsorogva bámulja a szárba szökkenõ kukoricát.
És aztán szakavatott szemmel elnézi majd az ökröket, be-bemászik a disznóólba, megtapogatja a kocákat, megpróbálja kiszámítani, mit fognak nyomni, ha majd leszúrta és kibelezte õket.
Hiszen máris az orrán át beszél, és húzza a szavakat.
Ha mégis írt ma verset, kérem, ezen a hangon szavalja el!
- Coverdale már felhagyott a versírással - szólt közbe Hollingsworth, aki nem sokra értékelte költészetemet.
- Hát lehet ilyen manccsal szonettet írni?!
Ennek a fáradságos életnek legalább az az egy elõnye megvan, hogy kiöli az ostoba képzelgést az emberbõl, és csak azt hagyja meg neki, ami csakugyan a sajátja.
Ha egy gazda az eke szarvánál verset tud írni, akkor ezt a természete követeli meg tõle, s ha ez így van, írjon csak verset, Isten nevében!
- No és maga? - kérdezte Zenobia más hangra váltva át, mert Hollingsworthszel sosem évõdött úgy, mint velem.
- Maga, azt hiszem, továbbra is gondolatokkal és érzelmekkel tele életet él.
- Én mindig komoly ember voltam - válaszolta Hollingsworth.
– Vasból kovácsoltam ki gondolataimat, s a vasat elõbb a szívemben izzítottam!
Nálam nemigen számít, milyen testi munkát végzek.
Ha rabszolga volnék egy bánya mélyén, akkor is ugyanazok a célok vezérelnének, ugyanúgy bíznék végsõ beteljesülésükben, mint most.
Miles Coverdale nem komoly ember, se mint költõ, se mint munkás.
- Túlságosan szigorúan ítél felõlem, Hollingsworth - szóltam kissé megbántódva.
- Lépést tartottam magával a földeken, s a csontjaim tanúsága szerint komolyan vettem a munkát, akárhogy álljon is a dolog az agyammal!
- Sehogy sem érem fel - jegyezte meg Zenobia nagy nyomatékkal s kétségtelenül õszintén hangot adva pillanatnyi érzelmeinek -, sehogy sem érem fel ésszel, hogy valaki, mint Mr. Coverdale állandóan egy erõs és nemes lélek környezetében lehet anélkül, hogy hatására erõsebbé és nemesebbé váljon!
A szépséges Zenobia hízelgõ megjegyzése megerõsítette azt a már korábban támadt gyanúmat, hogy Hollingsworth, sok más neves prófétához, reformerhez és filantróphoz hasonlóan, valószínûleg legalább kétszer annyi nõi, mint férfi hívet szerzett magának.
Zenobia és Priscilla!
Õk voltak (ha csak a magam érdemtelen személyét nem számítom harmadiknak), azt hiszem, egyedüli tanítványai; s nagyon sok idõt töltöttem el, haszontalanul, azzal, hogy megpróbáljam kiókumlálni, mit is szándékozik Hollingsworth velük csinálni - s õk vele!
IX. HOLLINGSWORTH, ZENOBIA, PRISCILLA
Attól tartok, nem a legegészségesebb szellemi foglalkozás, ha valaki kizárólag egy-egy férfi vagy nõ tanulmányozásának szenteli magát.
Ha a megvizsgált személy önmaga, szinte bizonyosra vehetõ, hogy az eredmény beteg szívmûködés lesz, jóformán mielõtt még egy pillantást vethetne önmagára.
Vagy ha azt a szabadságot vesszük magunknak, hogy egy barátunkat tegyük mikroszkóp alá, óhatatlanul kiszakítjuk megszokott környezetébõl, felnagyítjuk sajátosságait. Ízekre szedjük, s persze nagyon balkezesen rakjuk megint össze.
Nem csoda hát, hogy ilyenkor ijesztõ szörnyeteggel kerülünk szembe, amelyet végsõ soron - noha az élõ személyben minden egyes torz vonást meg tudnánk mutatni - mégis többé-kevésbé magunk teremtettünk!
Így aztán, ahogy azt lelkiismeretem gyakran elsuttogta nekem, nagy bûnt követtem el Hollingsworth ellen, mert mindenáron ki akartam fürkészni jellemét, s talán ugyanakkora bûnt követek el most is, ebben a pillanatban, amikor hitelt adok felfedezéseimnek.
De hiába.
Ha kevésbé szerettem volna õt, tán jobban bántam volna vele.
Hollingswortht - meg Zenobiát, Priscillát, önmagukért is és vele kapcsolatban is - képzeletemben elkülönítettem közösségünk többi tagjától, s így mintegy mutatóivá váltak a problémának, amelyet kötelességemnek tartottam megoldani.
Némi idõt szenteltem ugyan másoknak is, más dolgok felett is el-eltöprengtem, egyes, futólagos események magukkal ragadtak, ameddig tartottak.
De elmélkedéseim állandóan hármuk körül örvénylettek, keringtek, csak feléjük iparkodtak.
Vidám társaságban gyakran fogott el a magányosság érzése, mert akarva-akaratlan azt kellett látnom, hogy jóllehet, mind a három személy, aki az én magánszínpadomon ilyen fontos szerepet játszik, valószínûleg barátjának tart, de azért én mindegyiküknél legfeljebb csak másod- vagy harmadlagos szereplõ vagyok.
Szerettem Hollingswortht, ezt már eddig is elég világosan érzékeltettem.
De mindinkább felismertem, hogy van valami szigorú és ijesztõ sajátosság benne, amely csakis végzetes hatással lehet mindazok boldogságára, akik túlságosan bensõséges kapcsolatba kerülnek vele.
Hollingsworth nem volt egészen emberi.
Húson, véren, rokonszenven, vonzalmakon és égi ihleten kívül volt benne még valami más is.
Így van ez mindazoknál, akik egyetlen uralkodó célnak rendelik alá magukat.
Céljuk nem annyira kívülrõl sarkallja õket, s nem is mint valami belsõ ösztönzõ erõ mûködik, hanem teljesen összeforr minden gondolatukkal és érzésükkel, úgyhogy végül jóformán egyetlen elvvé formálja át õket.
S ha egyszer ez a veszedelmes helyzet bekövetkezik, nem gyáva, hanem egyenesen bölcs dolog kerülni ezeket a megszállottakat.
Mert nincs bennük se szív, se együttérzés, se értelem, se lelkiismeret.
Nem ismernek barátot, hacsak valaki nem teszi magát céljaik visszhangjává. Agyonütik, megölik, a holttestén taposnak, s hozzá még eltökéltebben, ha szörnyûségesen egyenes ösvényükön az elsõ lépést megteszi velük, de a másodikat, a harmadikat és a többit már nem képes megtenni. Bálványt imádnak, s fõpapjainak szentelik fel magukat, szent cselekedetnek tartják, hogy a legbecsesebbet is feláldozzák neki, s nem is gyanítják - olyan ravaszul csalta õket lépre a sátán -, hogy az a hamis istenség, amelynek az egész emberiség iránti engesztelhetetlen, rideg vonásaiban õk merõ jóindulatot és szeretetet látnak, a valóságban magának a fõpapnak a környezõ sötétségre kivetített spektruma.
És minél magasztosabb és tisztább az eredeti cél, s minél önzetlenebbül szegõdtek szolgálatába, annál csekélyebb a valószínûsége, hogy felismerik majd azt a folyamatot, amelynek során az isteni jóságnak beillõ érzelem mindent elemésztõ önzéssé aljasul.
Persze, jól tudom, hogy ennél a megállapításnál azon igyekezetemben, hogy minél találóbb legyen, túlzásokba estem.
A meggyõzõdéses filantrópok sokat megengednek maguknak, de ennyit, gondolom, azért egyetlen eredetileg jó ember sem engedett meg magának.
Az elmondottak súlyát csökkentse annyival az olvasó, amennyivel helyesnek tartja.
De megállapításom, igazságaival és túlzásaival egyetemben, mégis híven érzékelteti a Hollingsworthben eluralkodott hajlamokat, s egyben példázza azt a fajta tévedést is, amelyet én vizsgálódási módszereim miatt elkövettem.
A vége az volt, hogy magányomban gyakran elborzadtam barátomtól.
Fölidézve sötét, lenyûgözõ arckifejezését, vonásai a valóságosnál szigorúbbak, szembeszökõbbek lettek, ahol mélyek és árnyékosak voltak, ott homályosabbá, ahol fényesek, ott ragyogóbbá váltak; a ránc, amely épp csak átfutott homlokán, kemény barázdává torzult.
Ha aztán megint találkoztam vele, s mélyen ülõ szeme jóindulatúan, mint valami barlang mélyén égõ családi tûzhely izzó fénye sugárzott felém, nemegyszer lelkifurdalás töltött el.
"Mégiscsak ember, gondoltam magamban, Teremtõjének leghívebb képmása, az emberszeretõ ember! Nem az a sátán kifundálta acélgépezet: a filantróp!"
De erdei sétáim alkalmával és csendes szobámban üldögélve újból csak az a sötét arc meredt rám.
Ha egy fiatal lány efféle ember környezetébe kerül, éppolyan veszélynek van kitéve, mint a régi klasszikus mítoszokban az a szûz, akit a sárkánynak vetettek oda.
Ha Hollingsworthszel kapcsolatban egyáltalán volt valami kötelességem, ez csak az lehetett, hogy Priscillát igyekezzem megóvni attól a fajta imádattól, amit a nõk a szentekre és hõsökre olyan gyakran pazarolnak.
Néha elég egyetlen mosoly, amely a hõs szemébõl a lány vagy az asszony szívébe jut, s ez az imádat, a legteljesebb rokonszenv és bizalom érzésébõl, máris szenvedélyes szerelemmé alakul.
Mármost Hollingsworth gyakran mosolygott Priscillára, gyakrabban, mint bárki másra.
Nem csoda, hogy a lány gyönyörûnek látta õt.
Hisz magam is gyakran gyönyörûnek láttam, arcán a gyengéd figyelmesség és a nyájas együttérzés kifejezésével, amit, úgy látszott, csakis Priscilla képes a vonásaira varázsolni.
Zenobia, gyanítom, szívesen odaadta volna a szemét, ragyogó szemét, egyetlen ilyen pillantásért; szegény Priscilla mi mást tehetett, mint hogy a szívét adta e gyakori pillantásokért.
S ez annál nagyobb veszélyt jelentett számára, mert hát a derûvölgyi életkörülményeink merõben különböztek a szokásos társadalmi élet körülményeitõl.
Itt hajlamossá váltunk az aranykor lágy érzelmeire, s így valamennyien: férfiak, nõk mintegy feljogosítva éreztük magunkat, hogy bárkibe beleszeressünk, tekintet nélkül arra, hogy máshol mit tartottunk volna illõnek vagy okosnak.
Ezért aztán ez a gyengéd szenvedély változatos, enyhe vagy heves formában igencsak dívott körünkben, de ugyanaz az állapot, amely kiváltotta, többnyire hamarosan el is altatta.
Mindez rendben lett volna, de ha egy olyan lány, mint Priscilla és egy olyan nõ, mint Zenobia, egy olyan ember szerelméért vetélkedik, mint Hollingsworth, ennek nemigen lehet jó vége.
Ha olyan kõszívû lettem volna, mint amilyennek gyakorta képzeltem magamat, a szenvedélyeknek az a harca, amely itt elkerülhetetlenül kialakulóban volt, bizonyára rendkívüli módon elszórakoztat.
De õszintén szólva, valójában sok mindenre hajlandó lettem volna, hogy legalább Priscillát megóvjam a katasztrófától, amelybe ennek a drámának elõbb-utóbb torkollnia kellett.
Priscillából közben igen csinos lány lett, s még egyre bimbózott és virult, naponta valamilyen új bájjal ékeskedett, amelyet, mihelyt felfedezett az ember, az összes korábbinál varázslatosabbnak látott.
Priscilla kiforratlanul, határozott egyéni jelleg nélkül érkezett közénk, s most a természet úgyszólván szemünk láttára formált nõt belõle, ez azonban még csak fokozta a nõi test és lélek rejtelme iránti áhítatos érzéseinket.
Tegnap az arca még sápadt volt, mára kivirágzott.
Mosolya, mint egy csecsemõ elsõ mosolygása, csodálatos újdonság volt.
Gyengeségei és hibái egyfajta játékos érzelemmel töltöttek el, ennél megbabonázóbb érzésben még sose volt részem.
Egy-két hónapos derûvölgyi tartózkodás után jóformán állandóan csak úgy buzgott és forrt benne a felpezsdült életerõ, s jóval nagyobb testi tevékenységre kényszerítette, mint amennyire akkori erejébõl futotta.
Nagyon szeretett a többi lánnyal a szabad levegõn játszani.
Márpedig nemigen akad a világon szebb látvány annál, mint amikor fiatal lányok, már csaknem kifejlett nõk, játszanak, s úgy átadják magukat a légies lendületnek, hogy a lábujjuk alig-alig érinti a földet.
A lányok a fiúknál összehasonlíthatatlanabbul szilajabbak, elevenebbek, nehezebben fékezhetõk, és szabályt, korlátokat nem ismerve, szakadatlan változatosságban a jókedv új és új formáiban törnek ki, de azért mindig harmonikusan illedelmesek maradnak.
Léptük, hangjuk szabad, mint a szél, s mégis valamilyen számunkra hallhatatlan muzsikával összhangban szárnyal.
Ezzel szemben a fiatalemberek és fiúk elismert szabályok szerinti régi, hagyományos játékokat játszanak, amelyek nem tûrik a képzelet szeszélyeit, de a vad ösztönök kitörésének azért elegendõ teret engednek.
Mert a férfiak: fiatalok és öregek, játékból is meg komolyan is, hajlamosak a durvaságra.
Különösen elbûvölõ látvány, ha életerõs fiatal lányok versenyt futnak; ilyenkor hátra vetik a fejüket, tagjaik a kelleténél hevesebben mozognak, s testtartásuk hol a madár, hol a csikó testtartására emlékeztet.
Priscillának sajátságos bájt kölcsönzött, hogy verseny közben gyámoltalanul, szabálytalanul futott.
Úgy nõtt fel, hogy csakis szegény, kicsiny ujjait gyakorlatoztatta, s ezért lábát még nem tudta tökéletesen használni.
Így hát akkora lendülettel eredt neki, mintha gyorsaságban Atalantán kívül senki sem kelhetne versenyre vele, de botladozva, s az is gyakran megesett, hogy a fûre bukott.
Az efféle baleset - bár nemigen érdemli meg, hogy törõdjünk vele - nevetnivaló, ám mégis könnyeket csal az ember szemébe, s még akkor is megmarad emlékezetében, amikor sokkal nagyobb örömök és bánatok, mint elavult ócskaságok már réges-rég kirepültek belõle.
Priscilla élete, ahogy figyeltem, tele volt apróságokkal, amelyek pontosan ilyen hatást tettek rám.
Amikor már egészen otthonosan érezte magát közösségünkben, sokszor támadt az az érzésem, hogy valamennyi lány közt a legtöbb huncutságot és csínyt õ követi el.
Egyszer például hallottam, amint Silas Foster felettébb zordonan megfenyegeti, hogy hátraköti a sarkát, mert más fiatalokkal együtt felmászott egy rakomány szénára, amely aztán lecsúszott a szekérrõl.
Hogyan békítette meg Priscilla, nem tudom, de nem sokkal késõbb láttam, hogy az öreg Silas izmos kezével átfogja a derekát, ide-oda lengeti õt, majd elsõ lovaglóleckeként felülteti az egyik ökörre.
Amellett Priscillát fejés közben is szörnyû balesetek érték, aztán kiengedte a szárnyasokat a kertbe, amit õ készített vacsorára, azt többnyire elrontotta, tömérdek edényt tört el, legnagyobb korsónkat a kútba ejtette, s - eltekintve a tûvel meg azokkal az erszénykészítésre szolgáló faszerszámokkal végzett munkájától - éppoly használhatatlan tagja volt a társadalomnak, mint hazánk akármelyik ifjú hölgye.
Semmi máshoz nem értett.
És mégis mindenki kedves volt hozzá, mindenki szerette, nevetett rajta, de csak szemtõl szembe, sose a háta mögött. Mindenki szívesen megosztotta volna vele az utolsó falat kenyerét, vagy odaadta volna neki a mazsolás süteményének nagyobbik felét.
Mindez tagadhatatlanul arra vallott, hogy valamennyien vonzó gyengeséget ismertünk fel benne, s úgy éreztük, nemigen tudja megvédeni érdekeit vagy megvívni harcát a világgal.
És Hollingsworth - talán azért, mert õ vezette be Priscillát új otthonába - szemmel láthatóan védencének tekintette.
Egyszerû, gondtalan, gyerekes hangulatai gyakran elszomorítottak.
Játszadozó pillangónak láttam, amely a napfény egy villódzó foltocskáját szerteáradó, örökös nyárral téveszti össze.
A jókedv forrását olykor szigorúbban kérjük számon, mint a bánatét - jó okának kell lennie, mert másként a nevetésnek sírás lesz a vége.
Amellett Priscilla vidámsága arra is ráébresztett, milyen törékeny hangszer ez a lány, milyen vékony hárfahúrok az idegei.
A leglágyabb érintésre édes hangokat hallattak, de már egy erõsebb pendítéstõl elpattantak volna.
Bármilyen reménytelennek látszott, megpróbáltam beszélni a fejével, rávenni, hogy ne legyen túlontúl jókedvû, mert azt hittem, ha kevésbé tékozlóan merít a boldogság forrásából, akkor az hosszabb ideig fog bugyogni.
Emlékszem, hogy figyelmeztettem rá egy nyári estén, amikor mi, fáradt munkások, mint Goldsmith vénei, a falusi galagonya alól elnéztük a játszadozó fiatalokat.
- Mi haszna vagy értelme van az ilyen vidámságnak? - kérdeztem tõle, amikor egyszer a nagy ugrabugrálás után épp kifújta magát.
- Mindennek szeretem kellõ okát látni, s erre most nem látok semmi okot.
Mondja meg, kérem, miféle világnak képzeli ezt, hogy így vigadozik?
- Ezen még sosem törtem a fejemet - válaszolta nevetve.
- De az biztos, hogy ebben a világban mindenki kedves hozzám, s én itt mindenkit szeretek.
A szívem táncol, s mindaz a bolondság, amit a maga szeme láttára mûvelek, csak a szívem repesése.
Hogyan lehetnék szomorú, ha a szívem nem engedi?
- Nincsenek szomorú emlékei? - tudakoltam.
- Ha nincsenek, akkor igazán a szerencse gyermeke!
- Ó! - válaszolta halkan Priscilla.
És ekkor megint azt a rejtélyes mozdulatot tette, mint aki valamilyen távoli hangra figyel.
- Ami engem illet - folytattam, attól a jó szándéktól vezettetve, hogy a magam komor kedvével beárnyékoljam Priscillát -, az én múltam éppenséggel elég zaklatott volt, s mégis sokkal szívesebben nézek vissza, mint elõre.
Mert a jövõnket ugyan nem ismerjük, de abban biztosak lehetünk, hogy a jót, amire törekszünk, nem fogjuk elérni.
A jót, amit az ember hajszol, sose kapja meg.
Ha véletlenül mégis megvalósul, akkor is valami más lesz, amirõl nem is álmodott, s amit nem is nagyon óhajtott.
Aztán meg afelõl is bizonyosak lehetünk, hogy a mai barátaink néhány év múlva már nem lesznek barátaink; s ha egyet mégis megtartunk közülük, azt is csak a többiek rovására; de legvalószínûbb, hogy egyet sem tudunk megtartani.
Igaz, találhatunk másokat, de ki akar új barátokat szerezni, még ha a mostaniaknál jobbak volnának is?
- Én semmiképp se! - vágta rá Priscilla.
- Én a mostaniakkal élek-halok!
- De hagyjuk a jövõt - folytattam. - Ami a jelent illeti, ha belepillanthatnánk azokba a szívekbe, amelyeknek vonzalmát leginkább szeretnénk megnyerni, vajon mit láthatnánk ott?
Önmagunkat a szív legbensõbb, legszentebb rekeszében?
Ó, nem hinném!
Lehet, hogy egyáltalán ott se volnánk.
Vagy talán csak poros mását találnánk meg, az egyik sarokban elrejtve, ahonnan majd elõbb-utóbb kidobják, hogy bárki lábbal taposhassa.
Ha nem ma, hát holnap!
Ezért, Priscilla, nem tartom nagyon bölcs dolognak, ha valaki ebben a világban túlságosan vidám.
Csaknem hét évet töltöttem a társadalmi élet forgatagában, mígnem bekaptároztam azt a keserédes mézet, amelyet most Priscillának kínálgattam.
De õ nem nyúlt utána!
- Egy szavát se hiszem el! - mondta újból felnevetve.
- A múlt emlegetésével egy pillanatig elszomorított, a múlt azonban sose tér vissza.
Kétszer nem álmodjuk ugyanazt az álmot, ugye?
Márpedig én semmi mástól nem félek.
Ezzel elszaladt, elbotlott a zöld füvön, ahogy ez gyakran megesett vele, de aztán felállt, sértetlenül.
- Priscilla, Priscilla! - kiáltott oda neki Hollingsworth a küszöbrõl. - Jobb volna, ha ma estére abbahagyná a szaladgálást.
Túlságosan kifárasztja magát.
És ne üljön le a szabadban, mert már minden csupa harmat.
Priscilla a férfi elsõ szavára odament, s leült a tornác alján, Hollingsworth lábánál, elégedetten, boldogan.
Miféle bûverõ rejlett Hollingsworth darabos tömörségében, amely így vonzotta, s ilyen egykettõre lecsendesítette ezt az árnyszerû lányt?
Engem az efféle dolgok láttán mindig furdalt a kíváncsiság, s most úgy tetszett nekem, hogy azzal a felfoghatatlan és látszólag ok nélküli boldogító érzéssel, amely Priscillát eltöltötte, a szerelem ajándékozza meg a tapasztalatlan szíveket, mielõtt még egyáltalán rájöhetnének, mi is történik velük.
A hetedik mennyországba ragadja õket, s ha valaki megkérdené tõlük, hogyan kerültek oda, nem tudják megmondani, s nem is akarják megtudni, csak azt a mámorító hitet melengetik magukban, hogy örökre ott fognak lakozni.
Zenobia történetesen az ajtóban állt, nem messze Hollingsworthtõl.
Nagyon furcsán bámult Priscillára.
Igaz, bámulatra méltó és elragadó látvány volt, ahogy ez a szép lány ott ült annak a fekete, hatalmas férfinak a lábánál.
Priscilla szerény, gyengéd, szûzies magatartása arról tanúskodott, hogy Hollingsworth uralma alatt áll, vonzódik a férfihoz, és öntudatlanul is az erejére szeretne támaszkodni.
Nem bírtam levenni róla a szememet, de reméltem, hogy Zenobián és rajtam kívül senki se figyeli ezt a jelenetet.
Még most is magam elõtt látom az esti félhomályban, amelyet az emlékezet még szürkébbre fest.
- Jöjjön ide, Priscilla - szólalt meg Zenobia.
- Szeretnék magának mondani valamit.
Szinte suttogott, de a suttogás - furcsa módon - gyakran tökéletesen kifejezi az ember hangulatát.
Priscilla rögtön megérezte, hogy valami baj van.
- Haragszik rám? - kérdezte.
Lassan felkelt a helyérõl, és lehorgasztott fejjel megállt Zenobia elõtt.
- Mit csináltam?
Csak nem haragszik rám?!
- Nem, nem, Priscilla! - mondta Hollingsworth mosolyogva.
- Felelek érte, hogy nem haragszik.
Maga az egyetlen kis teremtés a világon, akire senki se haragudhat!
- Haragudni magára, gyermekem?! - kiáltott fel Zenobia nevetve.
- Szó sincs róla!
De kedves Priscillám, maga úgy megszépült, hogy feltétlenül duennára van szüksége; és én, aki idõsebb vagyok magánál, van valami élettapasztalatom, és rendkívül bölcsnek tartom magamat, vállalom a nagynéni szerepét.
Naponta negyedórás leckét tartok majd magának a társadalmi élet erkölcseirõl, a jó modorról és az illemszabályokról.
Ha erre a pásztorjátékunkra egyszer lehull majd a függöny, az én nagyvilági bölcsességem, Priscilla, nagyon jó szolgálatokat tesz majd magának.
- Attól félek, haragszik rám! - ismételte meg szomorúan Priscilla. Mert noha a lénye formálhatónak látszott, mint a viasz, Priscilla gyakran éppoly makacsul, mint szelíden kitartott elképzelései mellett.
- Ó istenem, mit mondjak ennek a gyereknek? - kiáltott fel Zenobia tréfás bosszúsággal.
- Nos jó, ha mindenáron ragaszkodik hozzá, hogy haragszom, jöjjön tüstént a szobámba, hadd verjem el.
Zenobia nyájasan jóéjszakát mondott Hollingsworthnek, és mosolyogva felém bólintott.
De ahogy Priscillával befordult a homályos tornácra, még egy pillanatra megláttam az arcát.
Egy tragika megcsinálhatta volna szerencséjét, ha arra a percre kikölcsönzi ezt az arckifejezést, amikor épp keblébe nyúl az odarejtett tõrért, vagy elõvesz egy éles hajtût, vagy pedig patkánymérget kever a szerelme poharába vagy a vetélytársnõje teáscsészéjébe.
Nem mintha efféle drámai fordulatra számítottam volna, mert furcsa módon az az igazság, hogy a szokás épp a nagy szenvedélyeink szülte bosszúszomjat képes legbiztosabban féken tartani.
Amellett, ha Olaszországban lettünk volna s nem Új-Angliában, a helyzet akkor sem ért volna még meg a tõrre és a méregpohárra.
De azon gyakran csodálkoztam, hogy Hollingsworth olyan meggondolatlan gyengédséget tanúsít Priscilla iránt, s meg sem fordul a fejében, milyen hatással lehet ez a lány szívére.
Csakhogy Hollingsworth - mint ezt már említettem - emberbaráti tervének túlburjánzása miatt teljesen elvesztette erkölcsi egyensúlyát, és emberi kapcsolataiban sem igazodott már el.
Nemegyszer úgy láttam vagy képzeltem, hogy valójában korántsem érzéketlen Zenobia nõi vonzereje iránt.
De kétségtelenül még nagyobb gyönyörûséggel töltötte el Priscillának a terveivel kapcsolatban tanúsított néma és minden kritikától mentes együttérzése, amely az értelmi helyeslésnél is jólesõbb volt, hisz ez az utóbbi a rejtett rosszallás lehetõségét mindig magában hordja.
Egy férfi - költõ, próféta vagy bárki más - könnyen elhitetheti magával, hogy joga van mindarra a hódolatra, amellyel valaki önszántából adózik neki.
Hollingsworthtõl - viszonzásképpen az emberiség üdvét szolgáló terveiért - nemigen lehetett megtagadni, hogy vigaszra leljen a fiatal lányszívben, amelyet kezében tartott, és amelynek illatát, akár egy rózsabimbóét, belehelte.
De mi történik akkor, ha e gyengéd rózsabimbót, mialatt szagolgatja, összezúzzák az ujjai?!
Ami Zenobiát illeti, nem láttam okot rá, hogy aggódjam miatta.
Veleszületett ellenálló képessége és élettapasztalatai jóvoltából aligha lehetett szüksége a segítségemre.
Ennek ellenére az emberiesség azt diktálta, hogy iránta is több-kevesebb érdeklõdést tanúsítsak.
Hisz hibái mellett (sokat ismertem közülük, de számuk jóval nagyobb is lehetett) voltak nemes tulajdonságai is, s a szíve, legalábbis fiatal korában, bizonyára csodás kincs volt.
És most, úgy látszott, meggondolatlanul éppúgy oda akarja dobni, mint Priscilla.
Azt kellett gyanítanom, hogy ha csupán játszik Hollingsworthszel, olyan hatalommal játszadozik, amelyet nem képes teljesen felmérni.
Ha pedig komolyan veszi, önnön szenvedélyessége és a férfi sötét, önáltató önzése következtében a dolog komolyra fordulhat: valamilyen tragikus katasztrófába torkollhat, még ha tõrre vagy méregpohárra nem kerül is sor.
Idõközben közösségünkben már az a pletyka járta, hogy szerelmesek egymásba.
Együtt sétálgattak, s nemegyszer látták õket az erdei ösvényen, ahogy Hollingsworth ünnepélyes és szigorúan patetikus hangon, elmerülten szónokol. Zenobia ragyogó arcával, szokottnál szelídebb fényben tündöklõ szemével olyan gyönyörû volt, hogy még ha Hollingsworth százszor is filantróp lett volna, lehetetlennek látszott, hogy Zenobia egyetlen pillantására el ne olvadjon, ne változzon vissza filantrópból férfivá.
Leggyakrabban az egyik legelõn egy magaslatot kerestek fel, amely szinte az egész birodalmunk fölé emelkedett, s ahonnan kilátás nyílt a folyóra meg a távoli, ködbe veszõ dombok hosszú sorára.
Közösségünk alapszabályai értelmében minden egyes tagnak joga volt a területünk határain belül a maga számára tanyát építeni, lerakni otthonának alapját, körülkeríteni egy meghatározott és kívánatos nagyságú magánbirtokot, s ennek ellenére tovább részesülhetett a közösségi élet elõnyeiben.
Mindenki meg volt gyõzõdve róla, hogy Hollingsworth és Zenobia e kedvenc helyükön fogják felépíteni otthonukat.
Tréfálkozó hangon megemlítettem Hollingsworthnek ezeket a mendemondákat.
- Ha kikérte volna a tanácsomat - tettem hozzá -, én egy másik helyet javasoltam volna, ettõl valamivel balra, kissé elrejtve az erdõben, ahonnan két-három ponton is ki lehet kukucskálni a fák közül.
Ha ezen a kopár lejtõn építi fel a házát, már az évek borongósabb völgyében fog járni, mire nyájas árnyat adó fákat nevelhet fel a tanyája körül.
- Csakhogy én azt akarom, hogy ország-világ lássa az épületemet - válaszolta Hollingsworth -, hogy példát vehessenek róla, és sok hasonlót építsenek.
Ezért a nyílt domboldalon szándékozom felépíteni.
Bárhogy csûrtem-csavartam ezeket a szavakat, kielégítõ magyarázattal nemigen szolgáltak.
Aligha látszott valószínûnek, hogy Hollingsworth épp a tanyai építészet terén óhajtja csiszolni a közönség ízlését, ha ez mégoly kívánatos is lett volna.
X. EGY VÁROSI LÁTOGATÓ
Hollingsworthszel kettesben egy juharfa ligetben ültünk. Tizenegy óra volt, s épp falatoztunk - aznap délelõtt mi ketten krumplit kapáltunk, mialatt a testvériségünk többi tagja a gazdaság egy távolabbi részén dolgozott -, amikor földünk mezsgyéjén egy idegent láttunk közeledni.
Az út szélérõl a forgókereszten át jött befelé, és szemmel láthatóan beszélni akart velünk.
Mellesleg szólva, sokan tiszteltek meg minket látogatásukkal Derûvölgyben, különösen olyanok, akik rokonszenveztek elméleteinkkel, s tán azt forgatták a fejükben, hogy részt vesznek majd kísérletünkben, mihelyt az kellõ sikerrel kecsegtet.
Meglehetõsen nevetséges, sõt mulatságos volt látni - legalábbis számomra, akinek lelkesedése a hosszú napok kemény munkájának verejtékével együtt észrevétlen elpárolgott -, hogy ezeknek a lelkes hívõknek képzeletében milyen dicsfény övezi életünket és fáradozásunkat.
Szemükben éppoly költõiek voltunk, mint az árkádiaiak, s amellett gyakorlatiasak, mint a legkeményebb öklû massachusettsi gazdálkodók.
Mi ugyan nem sok idõt vesztegettünk rá, hogy juhainknak furulyázzunk, vagy hogy ártatlan szerelmünkrõl daloljunk a szépnemnek, e kívülállók azonban mégis abban a hitben éltek, hogy mindennapos paraszti foglalatosságainkat egyfajta vallásos költészettel itatjuk át, s így még tehénistállóink és disznóóljaink is csodálatosan illatoznak, akár a virágoskertek.
Páratlan szórakozás volt számomra elnézni egy-egy ilyen hozzá nem értõ rajongót, amint kapát ragad - mert a többség ezt tette -, s akkora lendülettel lát neki a munkának, amelybõl legfeljebb tíz-tizenöt rosszul irányzott kapavágásra futhatta.
Korunkban, a szégyenletes fizikai tespedtség e napjaiban, midõn sokan a bölcsõtõl a sírig egyetlen percig sem élvezik a megszokott munka utáni édes fáradtságot, az emberek csodálatosan hamar betelnek a tevékenykedessél.
Csak nagy ritkán fordult elõ, hogy a friss lelkesedés egy negyedórai munka után a júliusi nap alatt ne vált volna olyan ernyedtté és petyhüdtté, mint új hivõnk verejtékkel átitatott inggallérja.
De ennek a most felbukkant személynek magatartásában semmi s emlékeztetett ezekre a nyájas rajongókra.
Idõsebb férfi volt, kissé kopott, de azért még rendes szürke szalonkabátban, amely már barnásra fakult, meg ódivatú, széles peremû fehér kalapban.
Haja ezüstösen csillogott, egyetlen fekete szál sem volt benne, orra hegyén bíborfolt éktelenkedett, ez azonban semmiképp sem mutatott afféle vigadozó hajlamra, aminek a vörös orr közismert jelképe.
Látogatónk szomorkás, zárkózott embernek látszott, aki ugyan hébe-hóba kétségtelenül megiszik egy pohár szeszes italt, sõt valószínûleg a kelleténél többet is, ám nem azért, hogy mértéktelenül mulatozzék, hanem hogy kedélyállapotát a világ vidámságának általános szintjére emelje.
Ahogy közelebb jött, félénkség ült ki arcára, mintha szégyellné szegénységét, vagy legalábbis egy s más okból jobb szeretné, ha oldalvást és nem elölrõl pillantanánk rá.
Azt a furcsa látványt nyújtotta, mintha a bal szemén levõ kötés mögé akarna rejtõzni.
- Ismerem ezt az öregurat - mondtam Hollingsworthnek, ahogy ott ültünk és figyeltük a közeledõt -, helyesebben százszor is láttam a városban, és gyakran eltûnõdtem, vajon mi lehetett a korábbi foglalkozása?
Most vendéglõkbe és hasonló helyekre járkál, s az a furcsa szokása, hogy megbújik egy sarokban vagy, ha lehet, egy ajtó mögött, s kezét kinyújtva valamilyen kis holmit kínálgat eladásra.
Úgy látszik, kerüli az embereket, pedig hát szükségképpen sokat forgolódik közöttük.
Sose gondoltam volna, hogy a szabad ég alatt találkozom vele.
- És megtudott valamit a múltjáról? - kérdezte Hollingsworth.
- Semmit az égvilágon - válaszoltam -, de valami furcsa lehet benne.
Ártalmatlan s többé-kevésbé tisztességes embernek tartom, de alamuszi viselkedése patkányra emlékeztet, olyan patkányra, amelynek nincsenek rossz szándékai, nincs vadul villogó szeme, harapásra szánt vagy harapni vágyó foga.
Nézze csak!
Most is ott, a bokrok mentén akar elsettenkedni, hogy a juharfák túlsó oldala felõl közelítsen meg minket!
Hamarosan meghallottuk az öregember halk lépteit a füvön, ami arról tanúskodott, hogy már csak néhány lépésnyire van tõlünk.
- Jó napot, Mr. Moodie - mondta Hollingsworth, régi ismerõsként üdvözölve az idegent. - Forró és fárasztó útja lehetett a városból idáig.
Üljön le, és egyen velünk egy falat kenyeret meg egy kis sajtot.
Látogatónk beleegyezõleg, halkan, hálásan mormolt valamit, de kissé távolabb ült le, úgyhogy amikor körülnéztem, csak a szürke nadrágját meg a poros cipõjét láthattam, felsõtestét jóformán eltakarták a bokrok.
És a beszélgetésünk során se jött elõ a rejtekhelyérõl.
Úgy nyújtottuk oda neki a magunkkal hozott ételt meg egy barna korsóban a vízzel kevert szörpöt (bárcsak pálinkával vagy valami jobbfajta itallal melengethettük volna hûlõ, öreg szívét!), mint ahogy a papok rakják le ínyencségeiket áldozatul a szentélyben rejtõzõ, láthatatlan bálvány elé.
Fogalmam sincs róla, volt-e betevõ falatja vagy sem, de mindenesetre megindulva hallgattam, ahogy a kenyérhéjat majszolja.
- Mr. Moodie - mondtam -, emlékszik rá, hogy egyszer eladott nekem egy olyan szép kis selyemerszényt, amelyre, úgy látszik, monopóliuma van a piacon?
A mai napig is õrzöm, biztosíthatom róla.
- Ó, örülök neki - mondta a vendégünk.
- Igen, Mr. Coverdale, egy idõben sokat eladtam ezekbõl a kis erszényekbõl.
Bágyadtan beszélt, és csak erre a néhány szóra szánta rá magát, mint valami fáradt rugójú óra, amely egy-két percig ketyeg, aztán újra megáll.
Nagyon reményvesztett öregembernek látszott.
Fiatalságom, erõm s kedvezõ körülményeim okozta léhaságomban szokásommá vált, hogy mintegy zsákmányul ejtsem mások egyéniségét, s most megpróbáltam beleélni magamat ennek az öreg legénynek gondolkodásmódjába, az õ szemén keresztül nézni a világot - mint amikor valaki kormos üvegen át a napba néz.
S ez minden élettõl megfosztotta a tájat.
Gazdaságunk nyájasan hullámzó lankáit, ahogy leereszkedtek a széles mezõk felé, amelyeken át lomhán kanyargott a Charles folyó magas árja, innensõ és túlsó partján öntözgetve a hosszú szárú sást; a nap mindent elárasztó csillogását a kígyózó víz felett; ezt a furcsán festõi tájat, ahol fokok és földnyúlványok merészen szökelltek ki a sík mezõbe, mint valami zöld tóba, a hegyfokok közt keskeny öblökkel; az árnyas erdõt, amelynek mélyébe csillogó fénysugarak záporoztak; a tömjénként szerteáradó, rekkenõ hõpárát, amely gyönyörûséggel töltötte el lelkemet, hisz a szenvedélyes napszaknak meg a szerelemtõl izzó földnek csodás buzgalmát jelezte. Mindezt most az öreg Moodie szemével nézegettem.
S ha majd a szemem még a mostaninál is homályosabb lesz, egyszer újból ellátogatok oda, hadd lássam, vajon helyesen éltem-e bele magamat a gondolatvilágába, s vajon nem érzem-e akkor én is olyan hidegnek, élettelennek ezt a tájat, mint most õ.
És mégsem tudtam számot adni magamnak, miért érdeklõdöm ennyire az öreg Moodie iránt.
- Ha nem veszi rossz néven - szóltam -, árulja el nekem, ki csinálja ezeket a kis erszényeket?
- Ezt már gyakran kérdezték tõlem az urak - válaszolta lassan Moodie -, én azonban ilyenkor csak rázom a fejemet, egy-két szót mondok, vagy még annyit se, s igyekszem, amennyire tõlem telik, kibújni a válasz alól.
Kevés beszédû ember vagyok; s ha valamit mondanék az uraknak, valószínûleg tovább faggatnának.
De most történetesen úgy áll a dolog, Mr. Coverdale, hogy ön többet tudna mondani nekem ezeknek a kis erszényeknek a készítõjérõl, mint én önnek.
- Miért zaklatja fölösleges kérdésekkel, Coverdale? - vágott közbe Hollingsworth.
- Hisz már régóta tudnia kell, hogy Priscilláról van szó.
Tehát õt jött meglátogatni, kedves barátom?
No, ennek örülök.
Majd meglátja, mennyire megjavult az egészsége, az óta a téli este óta, amikor gondjaimra bízta.
Az arca egészen kivirult.
- Az én sápadt kislányom kivirult? - ismételte halk, csodálkozó hangon Moodie.
- Priscilla arca kivirult!
Ó, talán nem is fogom már megismerni az én kislányomat.
És boldog?
- Mint a madár - válaszolta Hollingsworth.
- Akkor, uraim - mondta a látogatónk aggodalmas hangon -, azt hiszem, jobb, ha nem is megyek tovább.
Csak azért ballagtam ide, hogy Priscilla felõl érdeklõdjem; s most, hogy ilyen jó híreket hallottam, tán legokosabb, ha szépen visszaballagok.
Ha meglátná öreg arcomat, eszébe jutnának azok a szomorú idõk, amiket együtt töltöttünk.
Azok a nagyon-nagyon szomorú idõk!
Tudom, már elfelejtette õket, õket és engem, másként nem lehetne boldog, s nem virult volna ki az arca.
Igen, igen, igen - folytatta ugyanazon a bágyadt hangon -, nagyon köszönöm önnek, Mr. Hollingsworth, s most visszaballagok a városba.
- Szó se lehet róla, Mr. Moodie - vágta rá nyersen Hollingsworth.
- Priscilla gyakran emlegeti magát; s merem mondani, arca csak azért nem virít még úgy, mint a damaszkuszi rózsa, mert nem láthatja magát.
Jöjjön, keressük meg õt.
- Mr. Hollingsworth! - szólt az öregember a maga tétova módján.
- Tessék! - felelte Hollingsworth.
- Kereste itt valaki Priscillát? - kérdezte Moodie. Arcát ugyan nem láthattuk, hangja azonban kétségtelenül arról tanúskodott, hogy kérdését rejtelmes bólintással és szemhunyorítással kísérte.
- Azt hiszem, tudja, uram, mire gondolok.
- Halvány sejtelmem sincs, mire gondol, Mr. Moodie – válaszolta Hollingsworth. - Tudomásom szerint magát kivéve senki se kereste itt Priscillát.
De jöjjön, ne vesztegessük az idõt, útközben sok mondanivalóm lesz a maga számára.
- Mr. Hollingsworth! - ismételte meg Moodie.
- Hát nem nyugszik?! - kiáltotta türelmetlenül a barátom.
- Most meg mit akar?
- Van itt egy hölgy - mondta az öregember, s hangjában most kissé feloldódott a fárasztó tétovázás.
- Valószínûleg furcsállni fogja, hogy szóba hozom, de történetesen gyerekkora óta ismerem ezt a hölgyet.
Úgy hallottam, gyönyörû asszonnyá érett, és szépsége, tehetsége meg vagyonának nemes célokra való adományozása ragyogó helyet biztosított neki a világban.
Azt mondták nekem, megismerem arról a pompás virágról, amelyet a hajában hord.
- Fakó gondolatai milyen gazdag színárnyalatokkal telnek meg, mihelyt Zenobiáról beszél! - súgtam oda Hollingsworthnek.
- De hogyan lehet bármiféle közös érdek vagy kapcsolat kettõjük közt?
- Ennek az öregembernek - súgta vissza Hollingsworth -, ahogy valószínûleg maga is észrevette, már évek óta nincs egészen helyén az esze.
- Azt szeretném megtudni - folytatta Moodie -, vajon ez a gyönyörû hölgy jól bánik-e az én szegény Priscillámmal?
- Nagyon jól - felelte Hollingsworth.
- Szereti õt? - kérdezte Moodie.
- Azt hiszem, igen - válaszolta a barátom.
- Mindig együtt vannak.
- Mint egy úrinõ s a szolgálója, ugye? - találgatta az öregember.
Ezt olyan különös hangsúllyal kérdezte, hogy önkéntelenül hátrafordultam, hátha egy pillanatra megláthatom az arcát, s már-már azt képzeltem, valaki mást fogok látni, nem az öreg Moodie-t.
De õ ült ott, arcának kötéssel borított oldalát fordítva felém.
- Inkább mint nõvér és húg - válaszolta Hollingsworth.
- Ó! - mondta Moodie, immár elégedettebben, mert az imént nyerseség és keserûség bujkált a hangjában. - Felvidítaná öreg szívemet, ha ezt láthatnám.
Annak még én is tudnék örülni, Mr. Hollingsworth, ha a tulajdon szememmel láthatnám, ahogy ez a gyönyörû hölgy kézen fogja az én kislányomat.
- Jöjjön - mondta Hollingsworth -, talán része lesz benne.
Furcsa látogatónk még egy ideig habozott, de aztán elindultak kettesben, az öreg Moodie egy-két lépéssel lemaradva Hollingsworth mögött, úgyhogy az utóbbi nem tudott könnyûszerrel az arcába nézni.
Én a juharfák lombja alatt maradtam, s igencsak törtem a fejemet, hogy az iménti jelenetbõl valamit kisüssek.
Hollingsworth odavetett megjegyzése ellenére sem volt az az érzésem, hogy különös vendégünknek nincs helyén az esze, legfeljebb, hogy valamiképpen fel kellene hangolni, mint egy rég nem használt hangszert, amelynek húrjai nem rezegnek eléggé tisztán és élesen.
Úgy gondoltam, hasznos volna számunkra, a boldog élet tervezõi számára, ha ezt az öreg, szürke árnyat körünkbe fogadnánk, mint közénk tartozónak gondját viselnénk, hadd kóboroljon erre-arra birodalmunkban, hogy miérettünk valamivel vidámabb lehessen, s mi õérette valamivel szomorúbbak.
Az emberi sors, ha nem keveredik bele valami kis érzékelhetõ feketeség vagy szürkeség, baljós színt ölt.
Aztán meg ha testvériségünk egyik-másik tagja a bõség feletti boldogság lázában égne, egyfajta csillapítószer lehetne számára beosonni az erdõbe, s eltölteni egy órát, egy napot vagy annyi idõt, amennyit a kúra megkövetel, szakadatlan együttlétben ezzel a szánalomra méltó, öreg Moodie- val!
Amikor déltájban hazafelé tartottam, megláttam õt egy fatörzs mögé bújva, ahogy feszülten figyeli a tanyaház egyik ablakát. És kisvártatva meg is jelent az ablakban Priscilla, játékosan maga után húzva Zenobiát, aki ugyanúgy ragyogott, mint a ránk tûzõ nap, csak azzal ellentétben élete még messze, nagyon messze járt a deleléstõl.
Biztos voltam benne, hogy Priscilla az öregember kedvéért rendezte ezt a bájos jelenetet.
De vagy túl sokáig fogta Zenobia kezét, vagy pedig kedveskedését Zenobia megengedhetetlen bizalmaskodásnak tartotta, mert egyszerre határozottan eltolta magától, s olyan gõgös pillantást vetett rá, mint úrnõ a cselédjére.
Az öreg Moodie a fejét rázta; láttam, amint egyre csak a fejét rázva vonul el az úton. S mielõtt még a tanyaház eltûnt volna a szeme elõl... megfordult, és felemelt botját rázta felé.
XI. AZ ERDEI ÖSVÉNY
Nem sokkal ez eset után egy szabadnapot vettem ki, hogy pihentessem a szakadatlan munkától sajgó csontjaimat, s a taposómalom egyhangú terhei alól lélekben felszabaduljak.
Azt terveztem, hogy ezt a napot a reggeli idejétõl alkonyatig egyedül töltöm a környezõ erdõ legmélyebb rejtekében.
Bár szerettem a társaságot, lelki alkatom megkövetelte, hogy idõnként - még Derûvölgyben is, ahol pedig a világtól eléggé elvonultan éltünk - magányban töltsek néhány napot.
Mert énem jobbik részét elvesztettem volna, ha fel nem frissítem, ha nem húzódom vissza még néhány lépéssel, hogy magamba szállhassak.
Gondolataim már-már elszíntelenedtek, érzékelõ képességem kiszikkadt, mint a moha (amely árnyékban, esõben vagy déli harmatban él), porladozott a napfényben, régóta zivatar után epekedve.
Így aztán, szívemben szunnyadozó gyönyörûséggel s óvakodva, nehogy bárkivel beszédbe elegyedjek, és ezzel eleve elrontsam hangulatomat, sietõsen elindultam, és csakhamar egy erdei ösvényen bandukoltam. Felettem ágak íveltek, lábam alatt a talaj feketésbarna volt.
Eleinte szedtem a lábamat, mintha a társadalmi élet háborgó árja a sarkamban dübörögne, egykettõre utolérne és elsodorna, hacsak minden erõm latba vetésével nem próbálok menekülni elõle.
De amikor már az ösvény távolabbi kanyarulataihoz értem, lassítottam léptemet, s körülnéztem, nem látok-e valahol egy oldalfolyosót, amelyen át éppúgy bejuthatok e zöld katedrális legbelsõbb szentélyébe, mint ahogy az emberi kapcsolatoknál is valamilyen véletlenül támadt rés hirtelen beenged egy rejtelmes szív régóta áhított bizalmába.
Annyira elmerültem gondolataimban - vagy inkább hangulatomban, mert a jellege még túlságosan kiforratlan volt, s így nem lehetett gondolatnak nevezni -, hogy bár a leveleken lépések zizegtek, s egy alak surrant el mellettem, e hang és e látvány alig-alig ért el a tudatomig.
Egy pillanat múlva néhány lépéssel mögöttem megszólalt valaki, éles, pimaszhangon, amely teljesen ellentétben volt akkori kedélyállapotommal, s éppoly hirtelen szertefoszlatta, mint amikor az ember szappanbuborékba dugja az ujját.
- Hé, barátom! - kiáltotta ez a legrosszabbkor jött hang.
- Álljon meg egy pillanatra!
Beszélni szeretnék magával!
Megfordultam, nevetségesen ingerült hangulatban.
Ezt a háborítást felettébb súlyos sérelemnek éreztem, aztán meg a hangnem is felbosszantott.
És mindennek tetejébe szerintem egy férfi, hacsak vonzalma nem õszinte, semmivel sem mutathatja ki nyíltabban megvetését embertársa iránt, pimaszabb, fenségesebb magatartást már nem is ölthet magára - ennyire megromlott az ízlésünk -, mint hogyha barátjának titulálja õt.
Ez az indokolatlan megszólítás különösképpen kiváltja egyes szekták rejtett ellenséges érzületét, s ugyanúgy mindazokét is, akik bármilyen nemes célzattal, elzárkóznak a tömegtõl. Igaz, ez az érzés talán csak a szív legrejtettebb zugában él, ott dörmög a sötétségben, de csupán akkor némul el, ha már a szakadárok elegendõ hatalomra tettek szert, eléggé tág teret nyertek, hogy a világ iránt nagylelkûséget tanúsíthassanak.
Ami engem illet, sokkal kisebb sértésnek tekintettem volna, ha "hékás"-nak, "pojácá"- nak vagy "fajankó"-nak szólítanak.
Falusi öltözékem (vászonujjas, kockás ing, csíkos nadrág, szalmakalap a fejemen, göcsörtös hikori bot a kezemben) mindezeket a megszólításokat jogossá tette volna.
De az adott körülmények közt az indulat épp az ellenkezõ végletbe taszított: nem baráti, hanem ellenséges magatartást öltöttem.
- Mit akar? - kérdeztem megfordulva.
- Jöjjön kissé közelebb, barátom - mondta az idegen, s hívogatóan intett felém.
- Nem megyek - válaszoltam. - Ha nagyobb fáradság nélkül bármit tehetek önért, mondja meg, mit óhajt.
De ne feledje, kérem, hogy nem ismerõséhez beszél, s még kevésbé barátjához.
- Szavamra, igaza van! - válaszolt, s némi kíváncsisággal végigmért. Majd megemelve kalapját, köszöntött, eléggé gúnyosan ahhoz, hogy sértõ legyen, de ugyanakkor épp eléggé kétes udvariassággal, hogy a sértõdöttséget nevetségessé tegye.
- Bocsánatot kérek!
Már látom, valami tévedést követtem el.
Ha szabad találgatásokba bocsátkoznom, ön bizonyára azok közé az esztétikus... jobban mondva eksztatikus... munkások közé tartozik, akik itt a környéken letelepedtek.
Ez az önök ardennes-i erdeje, s ön vagy maga a számûzött herceg, vagy pedig valamelyik kíséretében levõ fõnemes.
Talán a méla Jacques?
Tegyük fel.
Akkor bizonyára megkérhetem egy szívességre.
Soha életemben nem éreztem kevesebb kedvet rá, hogy valakinek szívességet tegyek.
- Dolgom van - mondtam.
Olyan váratlanul bukkant fel elõttem az idegen, hogy szinte kísértetnek véltem. És jelenléte (a homályos erdei magányban) kétségtelenül kirívóbb volt, mintha egy torzonborz, levelekkel övezett õsember szökkent volna elõ a sûrûbõl.
Fiatal, tán még harmincéves se volt, magas, jó növésû, a legszebb férfi, akit valaha láttam.
De szépsége, tagadhatatlanul férfias szépsége korántsem felelt meg az ízlésemnek.
Tekintetében - nem is igen tudom, hogyan írjam le ezt a sajátságot - szemérmetlenség tükrözõdött, durvaság, kifejezésében pedig valami kemény, nyers, tolakodó arcátlanság, amelyet szép külseje a legkevésbé sem enyhíthetett.
Nem mintha közönséges lett volna.
De hiányzott belõle a természetes finomság, a szemében (bár talán ravaszság is bujkált benne) volt valamilyen leplezetlen feltárulkozás, amelynek nem lett volna szabad ennyire nyilvánvalónak lennie.
Ezt a sajátságot, amit már más arcokon is láttam, bizonytalan célzásaim, gondolom, épp azokkal fogják - az ösztönös ellenszenv miatt - legjobban megértetni, akik legkevésbé rendelkeznek vele.
Haja, valamint szakálla és bajsza koromfekete volt, szeme is fekete és fényes, foga pedig feltûnõen ragyogó.
Kissé hanyagul, de jól és divatosan volt öltözve, nyári délelõtthöz illõ ruhát viselt.
Mellényén finom mûvû aranylánc futott végig.
Sose láttam még az övénél simább, fehérebb ingmellet, benne egy tû - ékköve, a lombok árnyékában, ahol a férfi állt, akár az eleven parázs szikrázott.
Sétapálcát hordott, fogantyúját élethûen kifaragott kígyó díszítette.
Azt hiszem, részben azért is utáltam, mert ápoltsága és piperkõcsége mellett az én öltözékem nagyon szegényesen festett.
- Hát akkor, uram - mondtam ingerültségem miatt kissé szégyenkezve, de még most is minden felesleges udvariaskodás nélkül -, legyen szíves, beszéljen már, mert nekem is dolgom van.
- Sajnálom, hogy kissé szerencsétlen formában szólítottam meg – jegyezte meg mosolyogva; mert, úgy látszik, nagyon éles eszû ember volt, s többé- kevésbé felismerte, milyen érzelmekkel viseltetem iránta.
- Nem akartam megbántani, s ezentúl, ígérem, illõ udvariasságot fogok tanúsítani.
Csak egy hölgy, egy régi ismerõsöm után szeretnék egy-két szóval érdeklõdni, aki most az önök közösségében él, és azt hiszem, nagyon is érdekelt a társadalmi vállalkozásunkban.
Önök, úgy gondolom, Zenobiának nevezik.
- Ez az írói álneve - jegyeztem meg. - Barátai, az õ engedelmével, így beszélhetnek róla. És így is szólíthatják, de azt már nem vehetik tudomásul, hogy egy idegen vagy futólagos ismerõs így nevezze.
- Nocsak! - mondta ez a kellemetlen ember, s egy pillanatig félrefordult, egy röpke nevetésre, amely, úgy találtam, híven kifejezi jellemét.
- Ugyanolyan alapon, mint ön, tán én is jogot formálhatok rá, hogy a hölgyet ezen a kiváló tulajdonságaihoz olyan jól illõ néven szólítsam.
De hajlandó vagyok õt bármilyen ön által javasolt néven szólítani.
Bár nagyon szerettem volna, ha valamivel agresszívebb, vagy sokkal kevésbé agresszív, vagy pedig ha egyáltalán abbahagyja a beszélgetést, de azért megmondtam Zenobia nevét.
- Igaz - jegyezte meg -, társaságban még sose hallottam õt más néven emlegetni.
De végül is kár volt erre ennyi szót vesztegetnünk,
hisz én csak azt szeretném megtudakolni, mikor, hol és hogyan találkozhatom legegyszerûbben ezzel a hölggyel.
- A jelenlegi lakóhelyén, természetesen - válaszoltam.
- Menjen oda és mondja meg, hogy beszélni szeretne vele.
Ez az ösvény épp oda visz a házhoz. Isten önnel.
- Egy pillanatra, kérem - makacskodott az idegen.
- Az ön által említett út és mód szokásos délelõtti látogatásnál bizonyára megfelelõ volna.
Csakhogy nekem személyes jellegû és kissé különleges magánügyben kell vele beszélnem.
Márpedig az efféle közösségben, gondolom, minden kis eseményt sokkal aprólékosabban megtárgyalnak, mint ahogy ez nekem kellemes volna.
Persze, én csak a magam személyérõl beszélek, semmiképpen sem akarom azt mondani, hogy a hölgynek ez ne volna teljesen közömbös.
Egyszóval kifejezetten négyszemközt szeretnék vele beszélni.
Ha a szokásai nem változtak, valószínûleg gyakran lehet vele találkozni az erdõben vagy a folyóparton. S ön, azt hiszem, megteheti nekem a szívességet, hogy megmutatja, melyik az a kedvelt sétány, ahol ebben a napszakban, ha egy kis szerencsém van, találkozhatom vele.
Úgy gondoltam, túlzott lovagiasság volna részemrõl Zenobia õrzõjének fölcsapni, hisz szolgálataimért - ha ez az eset tudomására jutna, csak örökös gúnyolódással fizetne.
Így hát megjelöltem egy helyet, amelyet Zenobia - ugyanolyan gyakran, mint bármely más helyet - a napnak ebben az órájában fel szokott keresni. Nem is esett olyan messze a tanyától, hogy Zenobiát, akármiféle ember ez az idegen, túlságosan nagy veszély fenyegesse.
- Még csak egyetlen szót - mondta a jövevény, s fekete szemében nem is tudom, mi villogott, jókedv-e vagy kajánság, de annyi bizonyos, hogy úgy éreztem, mintha az ördög kukucskált volna ki belõle.
- Tudomásom szerint az önök testvéri közösségében van egy ájtatos és jóakaratú kovács, aki többféle értelemben is vasember; faragatlan, mogorva, jó szándékú ember, s - ahogy ez könnyen elképzelhetõ, eléggé bárdolatlan modorú, és korántsem valami nagy mûveltségû.
Filantróp szónok, két-három tanítvánnyal, s van valami terve, amelynek elsõ lépéseként nagy darab földet akar vásárolni, s rajta egy tágas épületet emelni. Persze, anyagi eszközeit jóval meghaladó költséggel, mert hát azokat vörösrézben vagy ócskavasban sokkal könnyebb számolni, mint aranyban vagy ezüstben.
Ugyanolyan hévvel üti ezt a vasat is, mint valaha a lópatkót!
Ismeri ezt az embert?
Tagadóan ráztam a fejemet, és indulni készültem.
- Barátunkat - folytatta az idegen - izmos, torzonborz, komor és rosszkülsejû férfiként írták le nekem, akinek, azt képzelné az ember, nincsenek afféle adottságai, hogy beférkõzhetnék a szépnem kegyeibe.
De ez a derék ember ennek ellenére nagy sikereket ért el az említett hölgynél, s most azt reméli, bõséges anyagi erõforrásaiból megszerezheti azt a pénzösszeget, amellyel tervét tégla és malter formájában megvalósíthatja!
És ekkor az idegen, úgy látszik, annyira felvidult Hollingsworth jellemének és szándékának ecsetelésén, hogy nevetési roham vett rajta erõt, hasonló ahhoz az iménti kurta, fémes kacajhoz, csak annál sokkalta huzamosabb és hevesebb.
Túláradó vidámságában kitátotta a száját, mire felsõ fogsorán egy aranypánt villant elõ, s így kiderült, hogy valamennyi ragyogó záp- és metszõfoga hamis.
E felfedezés különös hatást tett rám.
Ez az egész ember, tûnõdtem, erkölcsi és testi értelemben szélhámos; csodálatosan szép arca, mit tudom én, akár álarc is lehet; s noha alakja magasnak, csinosnak látszik, de talán csak összeaszott, szürke és töpörödött manócska, akin a gonosz vigyoron kívül semmi sem valódi.
Ez a képzeletbeli szellemalak, no meg különös vidámságának érzelmeimre tett fertõzõ hatása olyan hangulatba hozott, hogy csakhamar magam is harsogva nevettem.
De aztán az idegen egyszerre abbahagyta a nevetést, s hozzá olyan hirtelen, hogy jómagam egy ideig egyedül kacarásztam.
- Bocsásson meg! - mondta.
- Beszélgetésünk, úgy látszik, immár vidámabb fordulatot vett.
- Itt azonban véget is ér - jelentettem ki. - Szégyellem magamat, mert most az ostobaságom miatt elvesztettem azt a jogot, hogy a barátom feletti gúnyolódását rossz néven vegyem.
- Engedje meg, kérem - mondta erre, s egy lépést tett felém, majd kesztyûskezével megérintette ingujjamat -, még egy szívességet kell kérnem öntõl.
Van itt önöknél Derûvölgyben egy fiatal személy, akirõl hallottam; talán ismerem is õt, s mindenképpen nagy érdeklõdéssel viseltetem iránta.
Az Új- Angliában gyakran fellelhetõ, érzékeny, ideges, ifjú teremtések közé tartozik, ez a típus, úgy gondolom a fiatal nõk szervezetének manapság jellegzetes túlfinomodása következtében alakult ki.
Egyes filozófusok az efféle testalkatot ugyan magasztalják, átszellemültnek nevezik, de szerintem ez inkább annak a következménye, hogy az ilyen kisasszonyka meg az anyja helytelenül táplálkozik, rossz levegõt szív, elhanyagolja a szabad ég alatti testmozgást és a fürdést, s ez aztán valamiféle örökletes emésztési zavart idéz elõ.
Zenobia, még a maga kellemetlenül túlzott vitalitásával is, sokkal jobb mintaképe a nõiességnek.
De hogy visszatérjek e fiatal teremtésre, önök Priscilla néven ismerik õt.
Nem tudna valamilyen módot találni rá, hogy beszélhessek vele?
- Ön már annyi kérdést tett fel nekem - jegyeztem meg -, hogy eggyel talán én is fáraszthatom.
Mi az ön neve?
Átnyújtott egy névjegyet, "Westervelt professzor" volt rávésve.
Ugyanekkor mintegy a gyakran jogtalanul viselt professzori cím igazolásaként szemüveget vett fel, s ez annyira megváltoztatta arcának jellegét, hogy alig ismertem rá.
De ezt az új ábrázatot a korábbinál semmivel sem találtam vonzóbbnak.
- Nem óhajtok tovább foglalkozni az ön ügyeivel - mondtam elhúzódva tõle.
- Hogy Zenobiát merre találhatja, azt már megmondtam.
Ami pedig Priscillát illeti, vannak neki nálam közelebbi barátai, akiknek útján, ha õk ezt helyesnek tartják, összeköttetésbe léphet vele.
- Hát akkor - válaszolta a professzor, szertartásosan megemelve a kalapját-, isten önnel.
Ezzel eltávozott, s hamarosan el is tûnt a kanyargó erdei ösvényen.
Rövidtûnõdés után már megbántam, hogy ilyen ellentmondást nem tûrõ hangon véget vetettem a beszélgetésnek, holott az idegen láthatólag még szívesen folytatta volna.
Nyilvánvalóan igen jól ismerte három barátom dolgait, s így esetleg hasznos felfedezésekre vagy következtetésekre juthattam volna általa.
Különösen az lepett meg, hogy Priscilla ideérkezése óta az események olyan fordulatot vettek, amely közte és Zenobia közt valamilyen kapcsolatot sejtetett vagy hozott létre.
Priscilla elsõsorban Zenobia védelmét keresve jött közénk.
Az öreg Moodie, úgy látszik fõként azért látogatott el ide, hogy meggyõzõdjön, vajon Priscilla elérte-e ezt a célt.
Ma pedig megjelent itt ez az állítólagos professzor, aki kérdezõsködései során együtt emlegette õket, és mindkettõjükkel beszélni akart.
Idõközben elment a kedvem a kóborlástól, s így a gazdaság közelében õdöngtem; tán az a homályos gondolat vezérelt, hogy Westerveltnek Zenobiával tervezett beszélgetése valamilyen újabb eseményhez fog vezetni.
Nekem mindezekben a dolgokban rendkívül alárendelt rész jutott.
Szerepem az antik drámák kórusához hasonlított - maga a kórus nincs érdekelve az eseményekben, csak mások sorsát követi reménnyel, félelemmel, boldogsággal vagy bánattal, s közte és a többiek között ez az együttérzés az egyetlen kapcsolat.
A végzet - a legügyesebb színpadi rendezõ - csak ritkán alkot olyan jeleneteket, fejleszti ki úgy a drámát, hogy legalább egy elfogulatlan szemlélõ ne legyen a színpadon.
Ennek hivatása, hogy tapsoljon, ha kijár a taps, olykor egy-egy óhatatlan könnyet ejtsen, felmérje a jellemek és a cselekmény végsõ összhangját, és hosszas töprengés közepette leszûrje az elõadás erkölcsi tanulságát.
Hogy ne legyek túlságosan messze, ha hivatásszerû feladatomra szükség volna, de ne is lábatlankodjam ott, ahol sem a végzet, sem a földi halandók nem óhajtják jelenlétemet, az erdõ közelében maradtam.
Elkerültem Zenobia szokásos sétájának útvonalát, de mégsem voltam annyira távol tõle, hogy a kellõ pillanatot felismerve, gyorsan ott ne teremhessek.
XII. COVERDALE A REMETELAKBAN
A környezõ erdõnek ebben a szögletében már régebben felfedeztem egy kisremetelakot.
Amolyan lombsátor volt, magasan fent a levegõben, egy sima fenyõ legbelsõ ágai közt.
Szokatlanul nagy és buja vadszõlõ kígyózott fel a fára, s miután kusza indáival körülölelt minden ágat, még három-négy szomszédos fára is ráfonódott, s az egész facsoportot kibogozhatatlan poligámiába házasította össze.
Egyszer egy nyári zápor elõl menekülve, pillanatnyi szeszélybõl felkapaszkodtam ebbe a látszólag áthatolhatatlan lombsûrûbe.
Az ágak utat nyitottak nekem, majd megint összeborultak alattam, mintha mókus vagy madár surrant volna rajtuk keresztül.
S ekkor fent a magasban, a középsõ fenyõ törzse körül csodás fészekre találtam - Robinson Crusoe vagy Károly király is megirigyelte volna!
Az inda szerelmetes ölelésével megfojtott néhány fenyõágat, leveleivel napfénytõl elzárt légi sírverembe rejtette õket, s pusztulásuk aztán egy kamrácskát: nagyszerû menedékhelyet alakított ki.
Csekély leleményességre volt csupán szükség, hogy kitágítsam belsejét, és a zöld falon kukucskáló réseket nyissak.
Ha a szerencse valaha életemben mézeshetekkel ajándékozott volna meg, komolyan megfontoltam volna, ne hozzam-e el ide ifjú feleségemet, ahol a legközelebbi szomszédunk a facsoport egy másik részén fészkelõ két sárgarigó lett volna.
Nagyszerû hely volt a versírásra, az inda leveleit meg-meglebbentõ szellõszimfóniájához igazíthattam ütemét; vagy eltöprenghettem egy esszén a Dial részére. A természet itt sok nyelven suttogta titkait s tán csak egy kissé hevesebb fuvalomra várt, hogy elmondja a rejtély megoldását.
S mivel e lombsátor nyitva állt a légáramlatok számára, arra is a legalkalmasabb zug volt, hogy élvezettel elszívjak benne egy szivart.
Ez a remetelak, amíg csak a szocialisták testvéri közösségébe tartozónak tekintettem magamat, egyetlen kizárólagos tulajdonom volt.
Egyéniségemet jelképezte, s hozzásegített, hogy sértetlenül megõrizzem.
Senki sem fedezett fel itt, kivéve egyszer egy mókust.
Vendéget sosem hoztam ide, mert amikor Hollingsworthben csalódtam, egyetlen teremtett lélek sem akadt már a világon, akivel mindezeket megoszthattam volna.
Tehát ott üldögéltem, mint valami bagoly, de azért megértõ és vendégszeretõ gondolatokkal eltelve.
Számlálgattam a tömérdek vadszõlõfürtöt, becsülgettem várható bõ termésemet.
Már elõre örültem, milyen meglepetést szerzek majd közösségünknek, ha mint a dús október megtestesítõje betoppanok, érett szõlõ terhe alatt görnyedõ háttal s néhány összenyomott szõlõszem vércseppjétõl vöröslõ homlokkal.
Felkapaszkodtam a természetes tornyocskába, és sorra kikukucskáltam kisablakain.
Vén fenyõfám magasan kiemelkedett ebbõl a viszonylag fiatal erdõbõl.
Még ott is, ahol ültem, félúton a gyökér és a legfelsõ ág közt, elég magasan voltam ahhoz, hogy kilátótornyomból elnézhessem, ha nem is a csillagokat, de azokat az evilági dolgokat, amelyekben ugyanolyan végtelen tanulságok rejtõznek, mint a bolygókban.
Az egyik kémlelõnyíláson át kiláttam a csendesen csordogáló folyóra meg a rétre, ahol néhány testvérem a meredek part közelében tõzeget ásott téli tüzelõül.
Gazdaságunk belsõ dûlõútján megpillantottam Hollingswortht meg egy pár ökröt, kõvel megrakott borona elé fogva, mert idõközönként, amikor más munkánk nem akadt, azzal foglalatoskodtunk, hogy kõbõl kerítést húzzunk fel.
A nyers hang, amelyen Hollingsworth a lomha ökröket noszogatta, még ilyen távolból is azt az érzést ébresztette bennem, hogy ez a csalódott filantróp valamiért nyugtalan, és szívében harci szellem ágaskodik.
- Hóha, hajszás! - kiáltotta.
- Mozgás, ti lusták!
Mit csináltok?
Ne te ne!
Hollingsworth szemében, gondoltam magamban, az emberiség is csak egy párökör, konok, ostoba és rest, mint a mi Barnánk és Cifránk.
Fennhangon szid minket, szívében elátkoz, s holnap talán már bottal fog ösztökélni.
De hát mi az ökrei vagyunk?
Milyen jogon teszi meg magát hajcsárunknak?
És miért pocsékoljuk arra az erõnket, amikor épp elég más tennivalónk is akad, hogy emberbaráti képtelenségeink súlyos terhét állandóan magunkkal hurcoljuk?
Innét a magasból nézve ez az egész dolog nevetségesnek látszik!
A tanyaház felé fordulva megláttam Priscillát (nagyon messze volt ugyan, de hivõ szemem biztosított róla, hogy õ az), Zenobia ablakában ülve; gondolom, kis erszényeket varrogatott, vagy tán közösségünk ócska fehérnemûjét foltozta.
Egy madár repült el a fám mellett, s ahogy továbbsuhant a napos légrétegek felé, üzenetet küldtem vele Priscillának.
"Mondd meg neki - üzentem -, hogy életének vékony fonala kibogozhatatlanul összefonódott más, erõsebb fonalakkal, s hogy ezért az övé valószínûleg el fog szakadni.
Mondd meg neki, hogy Zenobia nem sokáig lesz a barátnõje.
S mondd el azt is, hogy Hollingsworth szíve, ha a tervérõl van szó, lángban ég, de minden emberi vonzalom iránt jéghideg; s hogy ha Hollingsworthnek adta a szívét, ez épp olyan, mintha sírverembe dobna virágot.
És mondd meg neki, hogy ha valaki halandó ember igazán szereti õt, az én vagyok, s még én se a való lényét szeretem - a szegény kis varrónõt, miként Zenobia találóan mondta -, hanem az ábrándképet, amelyet hiú képzelgésemben felékesítettem."
A forró nap hatására az erdõ kellemes illatokat küldözgetett felém, mintha valamilyen fülkében üldögélõ bálvány lettem volna.
Számtalan fa vegyítette tömjénét ebbe az ezerszagú illatárba.
Az alattam elterülõ éles déli napfény, úgy látszik, érzéki hatással volt rám.
Tán részben ennek tulajdonítható, hogy az erkölcsi szépség és hõsiesség iránt hirtelen tamáskodó hangulat fogott el, s az a meggyõzõdés vett rajtam erõt, hogy a világ üdvének szolgálata merõ ostobaság.
A mi különleges reformtervünk, amelyet kilátótornyomból magam elõtt láttam, olyan képtelenségnek tetszett, hogy nem tudtam elfojtani nevethetnékemet.
De ez a tréfa kissé otromba, mondtam magamban, s ha okos volnék, mindenerõmmel igyekeznék kikerülni ebbõl a kutyaszorítóból, s aztán csak nevetnék a többieken, akik benne maradtak.
Miközben így tûnõdtem, alattam az erdõben tisztán hallhatóan felhangzott az a sajátos nevetés, amit az imént Westervelt professzor egyik kellemetlen tulajdonságának neveztem.
Ez emlékezetembe idézte beszélgetésünket.
Rájöttem, hogy elsõsorban ennek az embernek a hatása alatt jutottam arra a szkeptikus és gunyoros nézetre, amely most a jobb élet tervezgetése dolgában gondolatvilágomat eltöltötte.
És nem is annyira a magam, mint inkább az õ szemével vizsgálgattam Hollingsworth nagyszerû, de megvalósíthatatlan álmait, Zenobia jellemének nemes világiasságát, sõt még Priscillát is, akinek felfoghatatlan bája különös módon a betegség és a szépség határán rejtõzött.
Mindhármuk legfõbb varázsa most tovalebbent.
Mert bizonyos fajta szférákkal való érintkezés óhatatlanul lealacsonyítja a magasztosat, megrontja a tisztát, eltorzítja a szépet.
Csak rendkívüli erejû és kevésbé befolyásolható elme engedheti meg magának az effajta kapcsolatot, s kerülheti el, hogy mindörökre lealacsonyodjék; s épp a professzor hangja képviselte azt a nagyvilági társaságot, ahol a hideg szkepticizmus szellemi törekvéseinkbõl mindent, amit csak tud, elfojt, a többit meg nevetségessé teszi.
Megvetettem az efféle embereket; annál is inkább, mert egyéniségem, mint most kiderült, könnyen hatásuk alá kerül.
A hangok most az erdõnek ahhoz a részéhez közeledtek, amely a fám szomszédságában terült el.
Hamarosan megpillantottam két alakot - egy férfit meg egy nõt -, Zenobiát és az idegent, amint felém tartva, komoly hangon beszélgettek.
Zenobiának ragyogó, de könnyen változó arcszíne volt.
Többnyire pírban égett, máskor meg hirtelen elhalványodott.
Szeme izzott, fénye olykor úgy villogott felém, a magasba, mint ahogy egy földön heverõ fényes tárgy veri vissza a nap sugarait.
Mozdulatai könnyedek és különösképp lenyûgözõek voltak.
Egész lényét szenvedélyes hév töltötte el, s most felismertem, hogy szépsége ilyenkor teljesedik ki.
Minden szenvedély illett volna hozzá, de talán valamennyi közt leginkább a szerelmi szenvedély.
Most azonban nem a szerelem, hanem elsõsorban megvetéssel vegyes harag fûtötte.
És mégis furcsa módon az a gondolat fészkelte be magát az agyamba, hogy kettejük közt valamilyen bizalmas viszony van, amely szükségképpen legalábbis Zenobia részérõl - régmúlt napok mély szerelmének a következménye, csakhogy ez a szerelem immár mindörökre ugyanolyan mély gyûlöletté érlelõdött.
Ahogy elhaladtak a fák között, Zenobia ugyan fesztelenül mozgott, de arra azért nagyon vigyázott, hogy még a ruhája szegélyével se érintse az idegent.
Vajon mindig ilyen - szigorúan õrzött - szakadék tátongott kettõjük közt? - tûnõdtem.
Ami Westerveltet illeti, Zenobia szenvedélyessége éppoly kevéssé hevítette, mint a szalamandert a tûz, amelyben született.
Teljesen szoborszerû lett volna, ha nem bujkál tekintetében némi, erõs gúnnyal árnyalt zavarodottság.
E válságos pillanatban szellemi képességei nemigen tudták kisegíteni.
Nem értette s nem is nagyon akarta megérteni, miért dúl-fúl ennyire Zenobia; beérte azzal, hogy mindez merõ ostobaság, nem egyéb, mint a számlálhatatlan asszonyi szeszélyek egy újabb megnyilvánulása, amit a férfiak sose fognak megérteni.
Hány és hány asszonyt vert meg balsorsa ilyen férfival!
A természet némelyikünket érzelmek dolgában siralmasan tökéletlenül taszítja ki a világba, alig-alig több érzékenység birtokában, mint amennyi állati lényként a sajátunk.
Nem fûtenek szenvedélyek, legfeljebb érzékiek; nem érzünk áhítatos gyengédséget, sem ebbõl eredõ tapintatot.
Ezek a férfiak külsõleg voltaképpen nem sokban különböznek a többiektõl, s tán minden kellemmel rendelkeznek, kivéve a legnemesebbet; de ha egy nõ egy ilyen férfi hálójába kerül, elõbb-utóbb ráeszmél, hogy igazi nõiességének a férfiban nincs ellenpárja.
Legmélyebbrõl jövõ szavaira nem kap választ, sõt minél mélyebbrõl jön a kiáltása, annál halálosabb a férfi némasága.
Lehet, hogy ez nem is a férfi hibája, hisz nem adhat a nõnek olyasmit, ami sosem élt a lelkében.
De az asszony nyomorúsága, a hamis és sekélyes élettel együtt járó erkölcsi romlás, az élet megédesítéséhez szükséges erõ hiánya - mindez a legszánalmasabb sorsok közé tartozik, ami halandónak kijuthat.
Ahogy a magasból letekintettem erre a férfira és nõre - akik a szemnek olyan szépek voltak, s akár egy szerelmespár sétálgattak az erdõben -, azt gondoltam, hogy Zenobiát valamikor, ifjabb éveiben tán ez az említett balszerencse érte.
És amikor szenvedélyes nõiessége, ahogy ez eleve elkerülhetetlen volt, ráébresztette tévedésére, akkor alakult ki lényében az a különcség és az a dac, amely életének mostani, jobban ismert szakaszát jellemezte.
A dolgok eddigi kedvezõ alakulásának láttára már-már azt képzeltem, a sors talán be akar avatni Zenobia összes titkába: leülnek majd fám alá, s beszélgetésük minden kíváncsiságomat kielégíti.
De a tisztesség kétségkívül még akkor is megkövetelte volna tõlem, hogy jelenlétemre valamiképpen figyelmeztessem õket - egy marék éretlen szõlõt kellett volna ledobnom, vagy pedig olyan túlvilági sóhajt hallatnom rejtekhelyemen, mintha ez a fenyõ Dante eleven ligetében állna.
Csakhogy a való élet sose ölt az ábrándok világának pontosan megfelelõ alakot.
Elõször is nem ültek le.
Másodszor Zenobia a fa alá érve annyira sietõsen és szaggatottan beszélt, Westervelt meg annyira hûvösen és halkan, hogy egyiküktõl sem hallottam egyetlenegy érthetõ mondatot.
Amire mégis emlékszem, azt is gyanítom, ezek felett a dolgok felett tûnõdve csak a képzeletem rakosgatta utólag össze.
- Miért nem rázza le magáról ezt a lányt - kérdezte Westervelt -, s hagyja, hadd menjen?
- Kezdettõl fogva csügg rajtam - válaszolta Zenobia.
- Nem tudom és nem is érdekel, mit talál olyan vonzónak bennem.
De szeret, és én nem akarok neki csalódást okozni.
- Csak bajt fog magára zúdítani - jegyezte meg a férfi - többféle módon is.
- Ez a szegény gyerek?! - kiáltott fel Zenobia.
- Se jót, se rosszat nem tehet nekem.
Hogyan is tehetne?
Nem tudom, mit suttogott Westervelt válaszképpen, s Zenobia ezt követõ kiáltása sem adott rá magyarázatot. Csak azt láttam, hogy e válasz Zenobiát borzalommal és undorral tölti el.
- Miféle lénnyel kötött össze a sors?! - kiáltotta.
- Ha a Teremtõ csak egy kicsit is törõdik a lelkemmel, szabadítson ki már ebbõl a nyomorúságos kötelékbõl!
- Én nem tartom annyira súlyosnak - jegyezte meg a férfi.
- Dehogynem - válaszolta Zenobia -, a végén még megfojt!
És ekkor hallottam, ahogy tehetetlenül felnyög, olyan hangon, amely egy hozzá hasonlóan büszke és erõs lény szívébõl feltörve, mélyebb hatást tett rám, mintha az erdõt ezer és ezer sikoly és jajkiáltás fájdalmas hangjával verte volna fel.
Ezek után még más rejtelmes szavakat is váltottak, én azonban semmi többet nem értettem belõlük, s még azt is kétlem, hogy valójában ennyit megértettem.
Ha hosszasan töprengünk emlékeinken, képzeletbeli anyaggal rokon és attól alig megkülönböztethetõ anyaggá szõjük át õket.
Néhány pillanat múlva Zenobiáék már olyan messze jártak, hogy többé nem hallhattam, mit beszélnek.
Nyomukban könnyû szellõ kerekedett, a környezõ fák lombjának nyelve megeredt tõle, úgy fecsegett, mintha Zenobia titkát egyszerre számtalan pletyka kapta volna szárnyra.
De amikor a szellõ megélénkült, hangja az ágak közt mintha azt mondta volna: csitt! csitt!, s én elhatároztam, hogy senki földi halandónak nem fogom elmondani, amit hallottam.
És ez, ámbár így is, úgy is lehet okoskodni, szerintem mégis a legbecsületesebb szabály, amelyhez efféle helyzetekben tarthatjuk magunkat.
XIII. ZENOBIA REGÉJE
A jeles derûvölgyi társaság, noha nagyon komolyan fáradozott az emberiségüdvéért, robotos életének egy-egy délutánját vagy estéjét néha azért szórakozással töltötte.
Közkedveltek voltak körünkben az erdei piknikek, a mûkedvelõ elõadások, amelyeknek során rövidebb darabokat, mint például tragédiák és komédiák egy-egy felvonását játszottuk el, a drámai példázatok és a kitalálós társasjátékok.
Zenobia nagyon szeretett Shakespeare-bõl felolvasni, s elõadásából olyan mély tragikus erõ vagy olyan bõvérû humor áradt, hogy gyakran úgy éreztük, a világot pótolhatatlan veszteség éri, ha tüstént nem lép színpadra.
Szórakozásaink közé tartoztak továbbá az élõképek is: ilyenkor a bíborsálak, öreg selyemköpenyek, nyakfodrok, bársonyok, prémek és mindenféle más ócskaságok valamennyiünket egy festõi világ polgáraivá avattak.
Az elõzõ fejezetben elmondott eseményeket követõ estén is ezzel szórakoztunk.
Noha már számos nagyszerû mûvészi alkotást bemutattunk - hol régi mesterek rézkarcai alapján, hol történelmi vagy regénybeli jeleneteket keltve életre -, mégis könyörögve kértük Zenobiát, hogy rendezzen még néhány hasonlót.
Zenobia elgondolkodva állt, egy nagy darab fátyolszövetet vagy más lengeanyagot tartott, mintha azt fontolgatná, milyen kép töltse most ki a keretet; lábánál pedig egy halom tarka-barka öltözék hevert, amelyet elénk fantáziával és varázslatos ügyességével olyan könnyedén tudott hõsök és hercegnõk pompás redõzetévé átalakítani.
- Unom már ezt - mondta rövid gondolkodás után.
- Arckifejezésünk, alakunk és magatartásunk nagyon szembeötlõn kibújik a magunkra öltött figurák mögül.
Túlontúl ismerjük már egymás igazi lényét, s ezért a képzelet világába nem tudunk tetszésünk szerint átlépni.
Ne rendezzünk ma este több élõképet. De mit szólnának ahhoz, ha tõlem telhetõ szerény kárpótlásként a pillanat hatása alatt kitalálnék valamilyen vad, kísérteties regét?
Zenobiának ugyanis megvolt az az adottsága, hogy csak amúgy kapásból elmondjon valamilyen fantasztikus történetkét, s hozzá általában sokkal hatásosabban, mint ahogy utóbb ugyanazt írásban kidolgozta.
Javaslatát tehát örömujjongás fogadta.
- Történetet! - kiáltották az ifjú lányok. - Legyen!
- Ó, igen, meséljen egy történetet, igen, egy bármilyen csodákkal tele, minden szavát elhisszük.
És legyen, kérjük szépen, kísértettörténet.
- Nem, nem lesz éppenséggel kísértettörténet - válaszolta Zenobia -, de annyira hasonlítani fog hozzá, hogy nem is igen tudják majd attól megkülönböztetni.
Maga, Priscilla, álljon ide elém, hadd lássam, s merítsek ihletet a szemébõl.
Ma este olyan mély és révedezõ a szeme.
Nem tudom, történetének itt következõ változata mennyire õrizte meg eredeti frissességét, de annyi bizonyos, hogy meghallgatását egészen különleges élménnyé avatta Zenobia szenvedélyes, lendületes elõadása, amelynek során semmiféle szertelenségtõl nem riadt vissza, s olyan képtelenségekre ragadtatta magát, hogy nem is merem õket elismételni. Utánozhatatlan hangja a legváltozatosabb árnyalatokat öltötte, s élénk arca festõi illusztrációul szolgált szavaihoz, mi meg élvezettel ízlelgettük elméjébõl kibuggyanó gondolatainak friss zamatát.
Annak idején nem is igen tudtam volna megmondani, vajon csak meg akart-e minket nevettetni, vagy komolyabb hatásra törekedett.
A történet elejétõl végig merõ képtelenség volt, ez azonban mit sem vont le érdekességébõl.
AZ EZÜSTÖS FÁTYOL
Hallottak, ugye, kedves barátaim, a Fátyolos Hölgyrõl, aki néhány hónappal ezelõtt hirtelen olyan nagy hírnévre tett szert?
S vajon nem gondolkoztak-e el azon, milyen furcsa, hogy ez a csodálatos teremtés - midõn hírneve még növekvõben volt, nem unt rá a közönség, és személyének rejtélye, ahelyett hogy megoldódott volna, minden egyes elõadáson tovább fokozódott - egyszerre csak eltûnt?
Utoljára, mint tudják, zsúfolt padsorok elõtt lépett fel.
Másnap este, noha a plakátok minden utcasarkon óriási vörös betûkkel hirdették felléptét, a Fátyolos Hölgyet mintha a föld nyelte volna el!
Hallgassák meg egyszerû kis mesémet, s akkor megtudják, milyen fordulatot vett az élete - ha ugyan életnek lehet nevezni, ami csak annyi valódisággal bír, mint az alkonyaiban egy sötét ablaküveg külsõ felületérõl gyertyafényben ránk kukucskáló képmásunk -, milyen fordulat következett be ennek az árnyékszerû jelenségnek életében.
Az egyik délután egy fiatalemberekbõl álló társaság pár üveg pezsgõ mellett mulatozott - amire fiatalemberek olykor kedvet kapnak -, s eközben más, kevésbé rejtélyes hölgyekrõl folytatott terefere után, érthetõ módon a Fátyolos Hölgyre terelõdött a szó.
Mintegy az ital szikrázó gyöngyeibõl bukkant fel, s a mámoros szemeknek még a szokásosnál is testetlenebb és fantasztikusabb fényben jelent meg.
A fiatalemberek hol tréfálkozva, hol komolyan mesélték egymásnak a szájról szájra járó különös történeteket, s nagyobb hatás kedvéért bizonyára minden tétovázás nélkül hozzájuk fûztek egy s más apró körülményt, amit pillanatnyi találékony szeszélyük sugalmazott.
- De miféle arcátlan mendemonda volt az - kérdezte az egyik fiatalember -, amely szerint ez a különös teremtés egy fiatal hölggyel - s itt egy nevet említett -, az egyik legelõkelõbb itteni család sarjával volna azonos?!
- Ó, sok minden rejtélyes van ebben a dologban - szólt egy másik fiatalember.
- Megbízható forrásból tudom, hogy a szóban forgó ifjú hölgyet abban az idõpontban, amikor a Fátyolos Hölgy megjelenik a nyilvánosság elõtt, sose lehet látni; ilyenkor még a családja sem tud nyomára bukkanni. Eltûnésére semmiféle kielégítõ magyarázatot nem lehet adni.
Amellett arról se feledkezzünk meg, hogy az öccse nem olyan legény, aki a saját árnyékától megijedne.
Lehetetlenség, hogy a nõvérérõl szállongó mendemondák ne jutottak volna a fülébe.
Hát miért nem áll ki nõvére jó hírének védelmében, ha nem azért, mert attól tart, hogy egy esetleges vizsgálat csak rontana a dolgon?
Regém feltétlenül megköveteli, hogy az egyik fiatalembert megkülönböztessem a társaitól, ezért, hogy valamilyen finom és jó hangzású nevet adjak neki (amilyet mi, irodalmár hölgyek a hõseinknek általában adományozni szoktunk), úgy gondoltam, Theodore-nak fogom hívni.
- Ugyan! - kiáltott fel Theodore. - Az öccse nem esett a feje lágyára.
Senki, ha csak nincs az agya éppúgy tele buborékokkal, mint ez az ital, senki az égvilágon nem ad hitelt az efféle nevetséges híresztelésnek.
Én például merem állítani, hogy tegnap este, ha csak az érzékszerveim nem csaptak be (amit eddig még sose tapasztaltam), tulajdon szememmel láttam az elõadáson ezt a hölgyet miközben a fátyolos fenomén a maga szemfényvesztõ mutatványait végezte.
Ehhez mit szóltok?
- No akkor valamilyen fantomot láttál - válaszolták a barátai általános nevetés közepette.
- A Fátyolos Hölgytõl ilyesmi könnyen kitelik.
De ezt a meseszerû magyarázatot Theodore határozottan elutasította. Így aztán más, városszerte keringõ pletykára tértek át.
Egyesek szerint a fátyol a leggyönyörûbb arcot takarja, ami csak létezik a világon, mások meg azt a - Fátyolos Hölgy nemére való tekintettel kétségtelenül hihetõbb - hírt terjesztették, hogy a legcsúnyább, legborzalmasabb arca van, s ez az egyetlen oka, amiért elrejti.
Halálfej; csontvázkoponya; szörnyûséges ábrázat, Medúzáéhoz hasonló kígyófürtökkel, s homloka közepén nagy, vörös szemmel.
Megint mások azt állították, hogy a fátyol alatt nem egyetlen, változhatatlan arc rejtõzik, hanem hogy ha a fátyolt bárki föl meri emelni, minden élõlény közül annak az arcát fogja megpillantani, aki jó- vagy balsorsa lesz; talán szerelmének gyengéd mosolya fogja köszönteni, vagy ugyanilyen valószínûséggel legelkeseredettebb ellenségének halálos pillantása rontja majd meg örökre életét.
És e szóbeszéd meghökkentõ magyarázataként azt is mondogatták, hogy az a varázsló, aki a Fátyolos Hölgyet a közönségnek bemutatja - és aki mellesleg szólva a leggyönyörûbb férfi a világon -, eladta lelkét egy démon hétévi birtoklásáért, s hogy a szerzõdés utolsó esztendeje immár a vége felé közeledik.
Ha érdemes volna, akár éjfél után egy óráig is sorolhatnám mindezeket a képtelenségeket.
De a végén a mi Theodore barátunk, aki felettébb büszke volt józan eszére, kijött a béketûrésbõl.
- Bármilyen összegbe fogadok - kiáltotta, s akkora erõvel csapta le poharát, hogy a talpa menten letörött -, hogy még az éjjel megoldom a Fátyolos Hölgy rejtélyét!
Fiatalemberek, úgy mondják, borközi állapotban nem sokat teketóriáznak, ezért aztán rövid vita után meglehetõsen tetemes összegû fogadást kötöttek, leszámolták a tétet, s Theodore elindult, hogy a maga módján eldöntse a vitát.
Hogy miképpen sikerült bejutnia a házba, nem tudom, de igaz történetem szempontjából nincs is nagy jelentõsége.
A legkézenfekvõbb mód persze az volt, hogy megvesztegeti a portást, de lehet, hogy ehelyett inkább az ablakon mászott be.
Elég az hozzá, hogy még aznap este, mialatt a teremben folyt az elõadás, Theodore-nak sikerült belopakodnia abba a magán fogadószobába, ahová a Fátyolos Hölgy mutatványainak végén vissza szokott vonulni.
Itt várakozott, s figyelte, gondolom, a nagyszámú hallgatóság fojtott mormolását, s bizonyára hallotta a varázsló mély hangját, ahogy misztikus magyarázataival a csodatételeket még homályosabbá és bonyolultabbá tette.
És talán az elõadást kísérõ vad, élénk zene szüneteiben ideszûrõdtek a Fátyolos Hölgy halk szibillai válaszai is.
Bármilyen jó idegei voltak Theodore-nak, s bármennyire büszkélkedett rendíthetetlen valóságérzetével, mégsem volnék meglepve, ha kiderülne, hogy a szíve a szokottnál kissé szaporábban vert.
Theodore egy függöny mögé bújt.
Az elõadás annak rendje-módja szerint véget ért, s bár azt nem tudom, hogy ekkor halkan nyílt-e az ajtó vagy a hölgy szellemalakja a falon át jött-e be, de annyi bizonyos, hogy egyszerre - a fiatalember nem is tudta, miképpen történt - egy fátyolos alak állt a szoba közepén.
Más dolog volt ezzel a rejtelmes lénnyel az elõadóteremben szembekerülni, ahol a többi, száz és száz halandó életteli, sûrû tömege bátorságot önt a nézõbe, s ahol a Hölgy hatása sokak között oszlik meg, s megint más egyedül lenni vele, s hozzá ellenséges vagy legalábbis jogosulatlan és igazolhatatlan szándéktól vezettetve.
Theodore, gondolom, most eszmélt rá, hogy e kaland komolyabb, mint amilyennek a cimboráival pezsgõ mellett üldögélve képzelte.
Mi tagadás, a tetõtõl talpig ezüstös fátyolba burkolózott alak igen különös módon lebegett ide-oda a szõnyeg felett; s a fátyol, bármilyen kitapinthatatlannak, éterinek, és anyagtalannak látszott is a szövedéke, éppoly áthatolhatatlanul elrejtette a Hölgy alakját, mint a legsötétebb éjszaka.
S a Hölgy nem lépkedett, nem!
Lebegett, ide-oda surrant, erre-arra szálldogált a szobában - egyetlen lépését sem lehetett hallani, egyetlen tagja sem moccant -, mintha kóbor szellõ sodorta volna szilajul és gyengéden maga elõtt, saját gyönyörûségére.
De aztán egy idõ múlva ebben a látszólag céltalan repkedésben mégis valami szándékot lehetett felfedezni.
A Hölgy keresett valamit.
Tán finom sejtelme megsúgta neki, hogy a fiatalember ott van a szobában?
És ha igen, vajon a Fátyolos Hölgy kereste- e õt vagy ellenkezõleg: kerülni akarta?
Ám Theodore kételyei egykettõre eloszlottak, mert a Hölgy egy-két percnyi céltalannak látszó röpködés után határozottan feléje suhant, majd mozdulatlanul megállt a függöny elõtt.
- Itt vagy! - mondta egy lágy, halk hang.
- Gyere elõ, Theodore!
Neve hallatán Theodore-nak, e bátor ifjúnak nem maradt választása.
Elõbújt rejtekhelyérõl, megállt a Fátyolos Hölgy elõtt, s arcából valószínûleg kifutott az ital okozta pír.
- Mi dolgod velem? - kérdezte a Hölgy változatlanul nyugodt, szelíd hangon.
- Rejtelmes teremtés - válaszolta Theodore -, azt szeretném tudni, ki vagy, mi vagy!
- Ajkaim nem árulhatják el a titkot - felelte a Fátyolos Hölgy.
- De nekem fel kell fednem - jelentette ki Theodore -, bármilyen kockázat árán.
- Akkor - mondotta a rejtelmes lény - nincs más mód, mint hogy felemeld a fátylamat.
Mire Theodore, aki addigra többé-kevésbé visszanyerte bátorságát, azonnal elõrelépett, készen rá, hogy megfogadja a Fátyolos Hölgy tanácsát.
Csakhogy az a szoba túlsó oldalára lebbent, mintha a fiatalember puszta lélegzetével odábbfújta volna.
- Várj egy pillanatig - mondta a lágy, halk hang -, s tudd meg, merész szándékod milyen feltételekhez van kötve!
Vagy elmégy innét, s többé nem is gondolsz rám, vagy pedig, ha akarod, felemelheted ezt a rejtélyes fátyolt, amely mögött halálnál is rosszabb, szomorú, magányos fogságban élek.
Mielõtt azonban felemeled, szûzies szeméremmel kérlek, hajolj elõre, és illesd csókkal a fátyolt, ahol leheletem lebegteti. Szûz ajkammal megérintem majd az ajkadat, s attól a pillanattól kezdve, Theodore, te az enyém leszel és én a tied... nem lesz többé fátyol köztünk.
S minden földi és túlvilági boldogság kettõnké lesz.
Ennyit mondhatok én, a lány a fátyol mögül.
De ha ettõl visszarettensz, van még egy másik mód is.
- Mi az a másik mód? - tudakolta Theodore.
- Hát habozol - kérdezte a Fátyolos Hölgy -, hogy ajkam érintésével elígérkezz nekem, amíg arcomat e fátyol borítja?
Nem súgja meg a szíved, ki vagyok?
Nem áhítatos hittel, tiszta, nemes szándékkal jöttél ide, hanem gúnyos szkepticizmustól és hívságos kíváncsiságtól hajtva?
De még így is felemelheted a fátyolt.
Csakhogy attól a pillanattól kezdve arra leszek kárhoztatva, hogy a végzeted legyek, s neked se lesz soha többé egyetlen boldog perced!
E szavaknál kimondhatatlan szomorúság bujkált a hangjában.
De Theodore, aki természettõl fogva hajlott a szkepticizmusra, a Fátyolos Hölgy javaslatát szinte sérelmesnek, sértõnek találta. Hogy egy ilyen kétes személynek egész életére, az örökkévalóságig elkötelezze magát? Még egy következmények nélküli csóktól is viszolygott volna, hisz megeshet, hogy a Hölgy arca nem épp elbûvölõ.
Valóban pompás ötlet, hogy egy halott lány ajkát vagy egy csontváz állkapcsát, vagy egy szörnyeteg szájának vigyorgó üregét megérintse!
S még ha kiderülne, hogy egyébként elég csinos lány, akkor is tíz az egyhez annak az esélye, hogy csúnyák a fogai, ami pedig, ha a csók gyönyöreirõl van szó, rettenetes hátrány.
- Bocsáss meg, szép hölgy - jegyezte meg hát Theodore, s azt hiszem, alig bírta elfojtani nevethetnékjét -, de elõbb inkább felemelném a fátyladat, ami pedig a csókot illeti, arról majd aztán döntünk.
- Választottál - mondta az édes, szomorú hang a fátyol mögül, s úgy tetszett, valami gyengéd, de korántsem neheztelõ érzelem csendül ki belõle, mintha ajánlatának megvetõ értelmezésével a fiatalember az egész nõi nemet bántotta volna meg.
- Tilos azt mondanom neked, gondold meg jól, bár a sorsodat még a kezedben tartod!
Theodore megfogta a fátylat, fellebbentette, s mögötte meglátott, de csak egyetlen pillanatra egy gyönyörû, halvány arcot. Aztán a látomás eltûnt, az ezüstös fátyol lassan lelibegett a földre, és szétterült a padlón.
Theodore egyedül maradt.
S regénk is búcsút vesz tõle.
Büntetése az lett, hogy örökre, mindörökre sóvárogjon e sápadt, szomorú arc után - amely egy életen át otthonának öröme-boldogsága lehetett volna -, egyre csak vágyakozzon utána, lázas keresésben tékozolja el életét, ám a lányt ne lássa meg soha többé.
De hát mi történt valójában a Fátyolos Hölggyel?
Tán egész lénye ebben a rejtelmes fátyolban rejtõzött, s most megsemmisült?
Vagy talán égi malaszttal teljes szellem volt, amelyet emberi boldogságra lehetett volna ébreszteni, ha Theodore elég bátor és állhatatos, hogy magához ölelje?
Figyeljetek, kedves barátaim, figyeljen, kedves Priscilla, s még hallanak egyet s mást Zenobiától.
Pontosan abban a pillanatban - már amennyire ezt meg lehet állapítani -, amikor a Fátyolos Hölgy eltûnt, rajongó, jobb élet után sóvárgó emberek kis körében egy sápadt, árnyszerû leányzó bukkant fel.
Olyan szelíden, szomorúan toppant be közéjük - valamilyen megnevezhetetlen melankólia olyannyira kiváltotta együttérzésüket -, hogy eszükbe se jutott megtudakolni, honnan jött.
Talán már addig is létezett, de az is lehet, hogy áttetszõ lénye épp csak abban a pillanatban, midõn meglátták, formálódott ki a légbõl.
De õk ezzel mit sem törõdtek, a leányzót szívükbe fogadták.
Volt köztük egy hölgy, akihez ez a sápadt, rejtelmes lány különösképpen vonzódott.
Történt egyszer, hogy amikor ez a hölgy egy délelõtt az erdõben sétált, egy napkeleti öltözékû, fekete szakállas férfival találkozott.
Ezüstös fátyolt tartott a kezében, s intett a hölgynek, hogy álljon meg.
A hölgy, aki bátor nõ volt, nem kezdett sikoltozni, nem futott el, s nem is ájult el, ahogy helyében a legtöbb nõ tette volna, hanem nyugodtan megállt, és megkérdezte a férfitól, mit óhajt.
Az igazság az, hogy már korábban is látta e férfi arcát, s nem ijedt meg tõle, pedig tudta, hogy ez az ember félelmetes varázsló.
- Hölgy - mondta a varázsló és figyelmeztetõn intett -, ön veszélyben forog!
- Veszélyben?! - kiáltott fel a hölgy.
- Miféle veszélyben?
- Egy bizonyos leányzó - válaszolta a varázsló -, aki a rejtelmek birodalmából jött, az ön legbensõbb barátnõje lett.
Mármost a végzet úgy rendelte, hogy ez az idegen, akár saját akaratából, akár nem, az ön leghalálosabb ellensége legyen.
Arra van kárhoztatva, hogy az ön reményeit a szerelemben, a földi szerencsében, a boldogság keresésében megrontsa.
Végzetes hatását csak egyetlenegy módon lehet meghiúsítani.
- S mi ez a mód?
- Fogja ezt a fátyolt - válaszolta a varázsló, s feléje nyújtotta az ezüstös anyagot.
- Ez varázseszköz, hatalmas bûvereje van. A lány számára készítettem, ez alatt tartottam valaha fogságban.
Dobja ezt a fátyolt észrevétlenül e titkos ellensége fejére, dobbantson egyet, s kiáltsa el magát: "Jer, varázsló, itt a Fátyolos Hölgy!" S akkor én tüstént elõbukkanok a föld alól, megragadom a lányt, s attól a pillanattól fogva ön biztonságban van!
A hölgy átvette az ezüstös fátylat. Olyan könnyû volt, mintha levegõbõl vagy valamilyen éteri anyagból szõtték volna, s ha elengedi, tán fel is lebben és eltûnik a felhõk közt.
Hazatérve az árnyszerû lányt azoknak az álmodozó transzcendentalistáknak körében találta, akik még egyre a jobb életet keresték.
A lány most már jókedvû volt, arca virult, mint a rózsa, s a kerek földön nemigen lehetett volna nála szebb és boldogabb lényt találni.
A hölgy azonban nesztelen mögé surrant, s a fejére dobta a fátyolt.
A könnyû, éteri anyag végigomlott rajta, a szegény lány megpróbálta felemelni, s eközben halálos félelmében mélységesen szemrehányó pillantást vetett kedves barátnõjére.
Ez azonban a hölgy szándékán mit sem változtatott.
- Jer, varázsló! - kiáltotta a hölgy, s egyet dobbantott.
- Itt a Fátyolos Hölgy!
E szavakra felbukkant a napkeleti ruhába öltözött, szakállas férfi, a gyönyörû, fekete varázsló, aki eladta lelkét!
Átölelte a Fátyolos Hölgyet, s mindörökre a rabjává tette!
Zenobia egész idõ alatt kezében tartotta a lenge anyagot, s valahányszor a bûvös fátyolról volt szó, meglebbentette, hogy ezzel is fokozza a történet drámai hatását.
Amikor a válságos fordulathoz ért, s elkiáltotta a végzetes szavakat, a lenge anyagot Priscilla fejére dobta; mire hallgatói - mi tagadás! - egy pillanatra visszafojtották lélegzetüket, s már-már azt képzelték, a varázsló menten felbukkan a padló alól, és szemük láttára magával ragadja szegény kis Priscillánkat.
Priscilla magába roskadva állt köztünk, s meg sem kísérelte, hogy levegye a fátyolt.
- Hogy érzi magát, kedvesem? - kérdezte Zenobia. Felemelte a fátyol egyikcsücskét, s pajkos mosollyal mögé kukkantott.
- Ó, ez a szegény kis teremtés!
Nézzék csak, mindjárt elájul!
Mr. Coverdale, Mr. Coverdale, hozzon, kérem, egy pohár vizet!
Priscillának nem voltak éppenséggel kötélbõl az idegei, s így az este folyamán nem is igen nyerte vissza lelki egyensúlyát.
Nagyon sajnáltuk, de azért úgy gondoltuk, Zenobiától nagyszerû ötlet volt, hogy ilyen hatásosan fejezte be történetét.
XIV. ELIOT SZÓSZÉKE
Derûvölgyben nem tartottuk meg annyira szigorúan a vasárnapot, mint ahogy az a Zarándok Atyák leszármazottaihoz illett volna, holott néha azzal kérkedtünk, hogy épp az õ magasztos vállalkozásukat tesszük magunkévá, folytatjuk és emeljük olyan csúcsokra, amelyeknek elérésérõl õk nem is álmodtak.
Igaz, ezen a megszentelt napon mi is megpihentünk.
Ökreinket kioldottuk hétköznapi jármukból, s így szabadon kóborolhattak a legelõn. De az igáspárok még itt is egymás közelében maradtak, a szokás hatalmából és tunya rokonszenvbõl továbbra is fenntartották azt az egységet, amelyet gazdájuk nehéz feladatának elvégzése végett köztük megteremtett.
Ami pedig minket, az emberi igáspárokat, a robotos társakat illeti, akik a hét folyamán együtt pendítették kapájukat, ki erre, ki arra kóborolt el, hogy élvezze a pihenés idejét.
Némelyek, gondolom, jámbor szívvel a falusi templomba tértek be.
Mások tán egy városi vagy vidéki szószékre léptek fel, s olyan méltósággal viselték ott papi talárjukat, hogy aligha gyaníthatta volna bárki is, hogy paraszti gúnyájukat csak a fejés befejeztével dobták le magukról.
Megint mások hosszú órákon át a környékbeli dûlõutakat és ösvényeket járták, meg-megállva visszanéztek a rézsútos tetejû, fekete, öreg tanyaházakra; a modern nyaralókra, e játékházacskákhoz olyannyira hasonlatos épületekre, hogy úgy tetszett, igazi öröm vagy bánat nem is lakozhat bennük; az igényesebb villákra, amelyeknek fa oszlopsorai felesleges és pökhendi elõcsarnokok támasztékául szolgáltak.
Egyesek közülünk a tágas, homályos pajtákba húzódtak be, s ott órákon át hevertek az illatos szénán, miközben a napsugarak és árnyékok együtt szorgoskodtak - az elõbbiek, hogy vidámmá, az utóbbiak pedig, hogy ünnepélyessé tegyék a pajtát -, s ezek is, azok is gyõzedelmeskedtek. Fecskék csicseregték víg himnuszukat, hol felbukkantak, hol eltûntek, ahogy ide-oda röpködtek az aranyos fénynyalábok közt.
Mások néhány lépésnyire besétáltak az erdõbe, levetették magukat az anyaföldre, fejüket egy mohakupacra, egy öreg, megzöldült, korhadt farönkre hajtották; s míg bóbiskoltak, poszméhek és szúnyogok zöngtek, zöngicséltek a fülük mellett, úgyhogy szunyókálás közben állandóan forgolódtak, meg-megrázkódtak, de anélkül hogy felébredtek volna.
Hollingsworth, Zenobia, Priscilla és jómagam a vasárnap délutánt mindig egy bizonyos sziklánál töltöttük.
Ezt a sziklát Eliot szószéke néven ismertük, mert a hagyomány szerint a nagytiszteletû Eliot apostol két évszázaddal ezelõtt itt prédikált indián hallgatóságának.
Az öreg fenyõerdõ, amely valaha az apostol szavaitól visszhangzott, már réges-rég kipusztult.
De ezt a felettébb durva és hepehupás földet szemmel láthatóan sohasem mûvelték meg; az egykori fák helyén most más növényzet, juhar-, bükk- és nyírfaerdõ terült el, úgyhogy a tájék most is olyan vadon volt, amilyet Eliot indiánjainak ük-ükunokái (ha még élnének) wigwamjaik helyéül és rejtekéül kívánnának.
Ez a mostani növényzet azonban már elvesztette az õserdõ komoly ünnepélyességét.
Ám teljes elhanyagoltságában szelídebb vadon kusza ábrázatát öltötte magára, a susogó levelek közt vidáman szikrázott a napfény; a sötét törzsû fenyõk közt így sose szikrázhatott volna.
Maga a szikla mintegy húsz-harminc láb magasra emelkedett – széttöredezett gránitkövekbõl rakódott össze, s e szabálytalan körvonalú, itt is, ott is megrepedezett gránittömbbõl cserjék, bokrok, sõt fák sarjadtak, mintha gyökereiket a hasadékok szegényes talaja bõkezûbben táplálta volna, mint bármilyen más termõföld.
A szószék lábánál a széthasadt kõszálak egymás felé hajoltak, úgyhogy alacsony barlangot alkottak, ahol kis társaságunk olykor egy-egy nyári zápor idején menedéket talált.
Küszöbén vagy kissé beljebb a megfelelõ évszakban néhány szál halvány harangláb meg ibolya nõtt, olyan sápadt, árnyszerû, magányos teremtmények, mint amilyen Priscilla volt, amikor megismertük; a nap gyermekei, akik azonban sose látták apjukat, nedves moha közt éltek, holott semmiféle rokoni szál nem fûzte õket hozzájuk.
A szikla csúcsára egy nyírfa lombkoronája terített árnyékot, s e lombkorona szolgált a szószék hangterelõ mennyezetéül.
Árnyékában (ha félig becsuktam szememet, és szabadjára eresztettem képzeletemet) magam elõtt láttam az indiánok szent apostolát, amint a leveleken átszûrõdõ napfény beragyogja, s mintegy a színeváltozás alig-alig érzékelhetõ izzásával megdicsõíti alakját.
Azért írtam le ilyen részletesen ezt a sziklát meg ezt a kis vasárnapi menedékhelyünket, mert Hollingsworth kérésünkre nemegyszer felkapaszkodott Eliot szószékére, s ha nem is épp prédikált, de beszédet intézett hozzánk, tanítványainak kis csoportjához, s hangja úgy szárnyalt, mint a szél lehelete a nyírfák levelei közt.
Soha emberi beszédet nem hallgattam olyan áhítattal, mint ezeket a szónoklatokat.
Úgy éreztem, nagy veszteség - sõt, egyenesen szerencsétlenség a világ számára -, hogy aranyló gondolatainak kincsét ilyen tékozlón hármunk közt szórja szét, holott ezerfõnyi hallgatóságot gazdagíthatna velük, s amellett a sokaság rokonszenve Hollingswortht is gazdagabbá tenné.
Hosszabb vagy rövidebb szónoklat után, már ahogy épp adódott, Hollingsworth lejött a szószékrõl, s többnyire végigvetette magát a földön, arccal elõreborulva.
Mi pedig körülötte ülve elbeszélgettünk azokról az eszmékrõl, amelyeket szónoklata sugalmazott.
Westervelttel való találkozása után Zenobia szeszélyes hangulatváltozások rabja lett, s ezt barátai nehezen bírták elviselni.
Midõn Hollingsworth e találkozást követõ elsõ vasárnap leereszkedett Eliot szószékérõl, Zenobia komoly, szenvedélyes, sõt haragos hangon vádat emelt a világ ellen a nõk és önmaga iránti igazságtalanságért, amely nem tûri, hogy a nõk szabadon, megbecsüléstõl és a legteljesebb jóindulattól övezve nyilvánosan szónokolhassanak.
- Ez nem maradhat így örökre! - kiáltotta.
- Ha megélem a jövõ évet, majd én szót emelek a nõk nagyobb szabadságáért!
Tán észrevette, hogy elmosolyodom.
- Mit talál ezen olyan nevetségesnek, Miles Coverdale? - tört ki haragtól szikrázó szemmel.
- Ez a mosoly, megmondom nyíltan, alacsonyrendû érzelmekrõl és sekélyes gondolatokról tanúskodik.
Az a meggyõzõdésem, igen, s ha elõbb halnék meg, a jóslatom, hogy ha a nõi nem kivívja végre jogait, minden egyes ékesszóló férfira tíz ékesszóló nõ fog jutni.
Ez ideig a világon egyetlenegy asszony sem öntötte ki egész szívét, összes gondolatait.
A társadalom óriási többségének bizalmatlansága és rosszallása, mint torkunkat szorongató két hatalmas marok fojtja belénk a szót!
Néhány erõtlen mondatot talán elmotyogunk, de ezer értékesebbet elhallgatunk.
Igaz, azt megengedik nekünk, hogy egy s másról írogassunk, csakhogy a toll nem a nõ igazi fegyvere.
Mert a nõ ereje a természetességben és közvetlenségben rejlik.
Csupán élõszóval kényszerítheti rá a világot, hogy elismerje értelme fényét és szíve mélységét!
Mármost - noha ezt nem árulhattam el Zenobiának -, én nem azért mosolyogtam, mert lebecsülöm a nõket, vagy elvitatom tõlük azokat a jogokat, amelyeket mostanában egyre hevesebben követelnek.
Azon szórakoztam és töprengtem, hogy egy nõ, szellemileg bármily magasrendû, többnyire csak akkor törõdik nemének jogaival, hátrányos helyzetével, ha egyéni vonzalmai parlagon hevernek, vagy nem találnak viszonzásra.
A nõk nem születtek reformernek, csak valamilyen különleges balszerencse hatására válnak a haladás bajnokaivá.
Zenobia lelki problémáit híven tükrözte, mennyire gyûlölködve vetette bele magát a nõknek a férfiakkal folytatott örökös viszályába.
- Vessen csak meg tetszése szerint, Zenobia - válaszoltam -, ha bármikor rajtakap, hogy akár a legszélesebb körû szabadság ellen, amirõl nõ valaha álmodott, kedvezõtlen nézeteket hangoztatok. Teljesíteném minden követelésüket, sõt sokkal többet, azt is, amit talán nem kívánnak, de amit a férfiak, ha nagylelkûek és bölcsek volnának, a maguk jószántából megadnának nekik.
Így például nagyon szeretném, ha legalább az elkövetkezõ ezer évre a kormányrúd mindenben a nõk kezébe kerülne.
Nem bírom elviselni tulajdon nemem uralmát; felkelti féltékenységemet, sérti önérzetemet.
A testi erõszak vastörvénye: a kikényszerített engedelmesség lealacsonyít minket.
De milyen boldogan, milyen szívbõl jövõ hódolattal térdelnék egy uralkodónõ elé!
- Igen, ha fiatal és szép - mondta Zenobia nevetve.
- De mi történne, ha hatvanéves és madárijesztõ volna?
- Ó, látja, maga becsüli le a nõi nemet - mondtam. - De hadd folytassam.
Sose bírtam egy szakállas papot üdvösségem végett eléggé közel engedni szívemhez és lelkiismeretemhez.
Még a puszta gondolatára is pirulok!
Bárcsak az Ég egy jobban rendezett világban megadná nekünk, hogy a lelkek gondozását a nõkre bízhatnánk!
Ha ennek egyszer eljönne a napja, a Mennyek Országának kapuinál csak úgy tolonganának a bebocsáttatásra várók!
Ez a feladat a nõket illeti meg.
Isten is nekik szánta.
Õket ruházta fel a legmélyebb és legtisztább vallásos érzelemmel, megtisztítva azoktól a durva, intellektuális elemektõl, amelyeket valamennyi férfi teológus hozzávegyít, kivéve Egyet, aki bár halandó férfi alakjában jött közénk, valójában isteni volt.
Mindig irigyeltem a katolikusokat, mert hisznek abban az édes, szent Szûzanyában, aki köztük és az istenség közt állva felfog valamit félelmetes fényességébõl, ám ugyanakkor megengedi, hogy az isteni szeretet a nõi gyengédség közvetítésével az emberi értelem számára érzékelhetõbben ragyogja be a hivõ lelkeket.
Ezzel eleget mondtam, ugye, Zenobia?
- Nem hiszem, hogy ez igaz volna - jegyezte meg Priscilla, aki eszmefuttatásom közben tágra nyílt szemmel, rosszallóan nézett rám.
- És az biztos, hogy egyáltalán nem szeretném, ha igaz volna!
- Szegény gyermek! - kiáltott fel megvetõn Zenobia.
- Lám, ez az a nõtípus, amelyet a férfiaknak évszázados munkával sikerült kialakítaniuk.
A férfi csak akkor elégedett, ha lealacsonyíthatja magát azáltal, hogy leereszkedik ahhoz, akit szeret.
Jogainkat megtagadva, tulajdonképpen sokkal nagyobb vakságot tanúsít a saját, mint a mi érdekeink iránt!
- Igaz ez? - kérdezte Priscilla gyermeki bizalommal Hollingsworth felé fordulva.
- Igaz volna mindaz, amit Mr. Coverdale és Zenobia mond?
- Nem, Priscilla - válaszolta Hollingsworth a tõle megszokott nyerseséggel
- Egy szó sem igaz abból, amit mondtak.
- Maga lenézi a nõket? - kérdezte Zenobia.
- Ó, Hollingsworth, ez nagyon nagy hálátlanság volna a maga részérõl!
- Dehogyis nézem le õket! - kiáltotta Hollingsworth, s felemelte és rosszallóan rázta nagy, bozontos fejét, szeme pedig már-már vad fényben izzott.
- A nõ a maga helyén és szerepében Isten legcsodálatosabb alkotása.
Helye a férfi oldalán van.
Hivatása az együttérzés; a fenntartás és kétely nélküli bizalom, a minden más formában megtagadott, de könyörületbõl a nõi szív útján adományozott elismerés, amely nélkül a férfi elveszítené önmagába vetett hitét: visszhangja Isten e szavainak: "Jól vagyon".
Az asszonynak minden, ezzel ellentétes cselekedete hamis, ostoba és hiú volt, és mindig az is lesz, megrontja a legjobb, legszentebb tulajdonságait, minden üdvös hatást nélkülöz, és csakis elviselhetetlen bajt okoz!
A férfi nõ nélkül bitang ember; de a nõ a férfi és elismert vezetõ nélkül szörnyeteg, hál' istennek, szinte felfoghatatlan és ez idáig csupán képzeletbeli szörnyeteg!
Esküszöm halott anyám drága emlékére, ha a legcsekélyebb kilátás volna rá, hogy a nõk olyan társadalmi helyet foglaljanak el, amilyenrõl egyesek: szegény, szánalomra méltó, torzszülött teremtések csak azért álmodoznak, mert asszonyi boldogságban nem részesültek, vagy mert a természet se férfivá, se nõvé nem tette õket, ha a legcsekélyebb esély volna rá, hogy e szoknyás szörnyetegek valaha elérik ezt a maguk elé tûzött célt, felszólítanám a férfiakat, hogy fizikai erõvel, a szuverenitás e félreérthetetlen bizonyítékával ûzték vissza õket a helyükre!
De erre nem lesz szükség.
Az igazi nõi szív tudja, hol a tevékenységi köre, s nem kíván annak határain túl tévelyegni!
Soha halandót nem áldottak meg - ha ez áldás volt - olyan tökéletes alázatot, olyan kétely nélküli, boldogságtól teljes hitet sugárzó pillantással, mint amilyet a mi kis Priscillánk ösztönösen Hollingsworthre vetett.
Úgy tetszett, mintha egyenest a szívébe zárta volna a férfi nézeteit, hogy ott aztán tökéletes elégedettségben eltûnõdjön felettük.
A Hollingsworth által lefestett nõnek hû mása - a szelíd élõsdi, egy nála hatalmasabb lény gyengéd tükörképe -, íme, ott ült a férfi lábánál.
Zenobiára néztem, s azt vártam, rossz néven veszi - mert méltatlankodástól felforrósodott vérem tanúsága szerint úgy éreztem, nagyon is rossz néven kellene vennie - a férfiúi önzésnek ezt a heves és felháborító megnyilvánulását.
Hollingsworth a mindenség középpontjának önmagát tekintette, a nõket még a lelkûktõl, kifejezhetetlen és felmérhetetlen valójuktól is megfosztotta, hogy a férfiúi teljesség puszta függvényévé tegye.
Kertelés nélkül kimondta, amit õ és a hozzá hasonló zsarnokok milliói gondolnak.
Akaratlanul is felfedte elõttünk ezeknek a zavaros vizeknek forrását.
Ha máskor nem, most mindenképpen illett volna, hogy Zenobia a nõi nem védelmezõjeként lépjen fel.
Zenobia azonban legnagyobb meglepetésemre és felháborodásomra csak megalázottnak látszott.
Szemében néhány könnycsepp csillogott, de a bánat és nem a harag könnyei.
- Lehet, hogy így van - mondta.
- Nekem legalábbis jó okom van rá, hogy azt higgyem, magának van igaza.
Legyen a férfi férfias és istenhez hasonló, akkor a nõ szívesen vállalja mellette mindazt a feladatot, amirõl maga beszélt.
Elmosolyodtam - igaz, kissé keserûen -, a magam balszerencséjén tûnõdve.
Milyen csekély vonzalmat érez ez a két nõ irántam, pedig én egész szívemmel és minden fenntartás nélkül elismertem összes igényüket, sõt még annál is többet. És mégis Hollingsworth volt az, aki rettenetes igazságtalanságának valamiféle varázslatával mindkettõjüket térdre kényszerítette.
A nõk többnyire így viselkednek, gondoltam magamban. Mi ennek az oka?
Ez volna a természetük?
Vagy ez csupán évszázados, kényszerû megalázottságuk következménye?
De akár így van, akár úgy, lehetséges lesz-e valaha is felszabadítani õket?
Most azonban valamilyen ösztön mindannyiunknak azt sugallta, hogy legalábbis egyelõre zárjuk le ezt a beszélgetést.
Egy emberként felálltunk, s a kusza aljnövényzeten átvágva elindultunk egy hívogató erdei ösvény felé, amely az összeboruló fák közt kanyargott.
Egyik-másik ág olyan alacsonyan csüggött, hogy az elöl haladókat a mögöttük lépkedõk úgyszólván nem is láthatták.
Priscilla valamennyiünknél könnyedebben ugrott fel helyérõl, s elõrefutott - jól láthattuk, milyen szélsebesen szárnyal, mert egy madár történetesen épp vele egy irányban repkedett fáról fára.
Talán sosem volt még olyan boldog, mint aznap délután.
Szökdécselt - mi mást tehetett volna? -, hisz csak úgy repesett a szíve az örömtõl.
Zenobia és Hollingsworth követte. Szorosan egymás mellett lépkedtek, de nem kart karba öltve. Amikor elhaladtunk egy nyárfa lecsüggõ ága alatt, tisztán láttam, hogy Zenobia két kezébe fogja Hollingsworth kezét, kebléhez szorítja, majd elengedi!
Hirtelen mozdulata csupa szenvedély volt; a vágy szemmel láthatóan váratlanul csapott le rá, s mindent elárult!
Ha letérdelt volna Hollingsworth elõtt, vagy ha a mellére borulva azt lihegi: "Szeretlek!" - e jelenet akkor sem lehetett volna félreérthetetlenebb.
Aztán tovább sétáltak, úgy, mint eddig.
De amikor a hanyatló nap Zenobia felnagyított árnyékát az ösvényre terítette, láttam, egész testében remeg, s a hajába tûzött gyönyörû virág, mintegy összhangban érzelmeivel, erre-arra hajladozik.
Priscilla az iménti jelenetrõl - legalábbis a szemével - semmiképp sem szerezhetett tudomást.
És mégis láttam, hogy abban a pillanatban magába roskad.
Elevensége - madáréhoz hasonlatos elevensége - most egyszeriben cserbenhagyta; mintha elszállt volna belõle az élet, még a teste is áttetszõ, szürke lett.
Akár egy árny, amely fokozatosan beleolvad az erdõ homályába.
Léptei annyira lelassultak, hogy Hollingsworth és Zenobia elhaladt mellette, én pedig, anélkül hogy gyorsabb ütemre váltottam volna, utolértem.
- Jöjjön, Priscilla - mondtam s fürkészõ pillantást vetettem sápadt, szomorú arcára -, siessünk barátaink után.
Talán rosszul érzi magát?
Az imént még olyan fürgén szökdécselt, hogy gondolatban madárhoz hasonlítottam magát.
Most pedig éppen ellenkezõleg. Mintha nehéz volna a szíve, s alig volna ereje hordani.
Karoljon belém, kérem!
- Nem - válaszolta Priscilla. - Nem hinném, hogy ez segítene rajtam.
Mert jól mondja, a szívemtõl vagyok ilyen fáradt, de nem tudom, miért.
Az elõbb még nagyon boldog voltam.
Tagadhatatlanul szentségtörést követtem el, amikor megpróbáltam felfedni szûzi rejtelmeit; de a többi barátja, úgy látszik, félrelökte õt. Vagy hanyagul leejtette, mint valami elunt virágot, s így nem tudtam ellenállni a kísértésnek, hogy ne vessek legalábbis egy pillantást Priscilla összecsukódott szirmai mögé.
- Az utóbbi idõben nagyon összebarátkozott Zenobiával, ugye? - kérdeztem.
- Kezdetben, az elsõ estén, amikor hozzánk jött, nem fogadta magát olyan melegen, ahogy az ember elvárta volna tõle.
- Emlékszem rá - válaszolta Priscilla.
- Nem csoda, hogy nehezen fogadott szeretetébe, hiszen nem is ismert. Nem voltam se bájos, se szép, õ maga pedig olyan gyönyörû!
- De már megszerette magát, ugye? - faggattam. - És maga most is úgy érzi, hogy õ a legjobb barátnõje?
- Ezt miért kérdezi? - kiáltott fel Priscilla, mintha megrémült volna, hogy érzéseinek vizsgálatára kényszerítem.
- Furcsa gondolatokat ébreszt bennem.
De én nagyon-nagyon szeretem Zenobiát.
Ha õ csak félannyira szeretne engem, már boldog volnék!
- Hogy is kételkedhet ebben, Priscilla? - kérdeztem.
- De nézze csak, milyen szépen, boldogan sétál együtt Zenobia és Hollingsworth.
Még látni is gyönyörûség!
Igazán örülök, hogy Hollingsworth ilyen hozzá illõ, odaadó barátra talált!
Pedig sokan bizalmatlanok iránta, nem hisznek benne és kinevetik, s alig akad, aki méltányolja és elismeri, milyen csodálatos ember. Ezért aztán valóságos áldás számára, hogy egy Zenobiához hasonló nõ rokonszenvét sikerült megnyernie.
Erre a rokonszenvre minden férfi büszke lehetne.
Zenobia csodálatra méltó nõ, bárki beleszerethet, még az olyan nagy ember is, mint Hollingsworth.
S milyen gyönyörû Zenobia!
És ezt Hollingsworth is tudja.
Mindebben volt talán egy csepp alantas rosszindulat is.
Szép dolog a nagylelkûség, megfelelõ idõben s kellõ határok közt.
Az viszont elviselhetetlenül kínos érzés, ha nõismerõseink minden gondolatát egyetlen egy férfi köti le, mi pedig közben kintrekedve didergünk, s még azzal sem vigasztalódhatunk, amit szerencsésebb társunk félrelökött.
Igen, szívem bolond keserûsége beszélt belõlem.
- Menjen csak elõre - szólalt meg hirtelen Priscilla, nála teljesen szokatlan fensõbbséges hangon.
- Jobb szeretek egyedül barangolni.
Nem tudok lépést tartani magával.
Egy kis kézmozdulattal elbocsátott.
Rosszul esett nekem, pedig hát ez volta legelbûvölõbb mozdulat, amit valaha láttam tõle.
Engedelmeskedtem óhajának, s rosszkedvûen hazafelé indultam, eltöprengve - ahogy ezt már ezerszer is tettem -, vajon Hollingsworth hogyan fog elbánni ezzel a két nõi szívvel, amelyeket (világosan láttam, s nem kételkedtem benne, hogy Hollingsworth éppúgy látja) roppant önzésének igájába fogott.
De volt még egy, töprengésre nem kevésbé érdemes probléma.
Milyen magatartást tanúsított Zenobia Hollingsworth iránt?
Vajon független nõként lépett fel, aki eddig még senkit sem ajándékozott meg szerelmével, senkinek sem ígérte oda kezét, s így mindkettõt tetszése szerint odaadhatja cserébe azért a szemmel láthatóan hõn óhajtott szívért és kézért?
Puszta látomásnak voltam-e szemtanúja az erdõben?
Vajon Westervelt csak kobold volt?
Zenobiának fülem hallatára elhangzott szenvedélyes, izgatott szóáradata puszta színészkedés volt?
Levegõnél is könnyebb anyagból szövõdött?
Vagy ha mégis volt súlya, nem veszélyes és szörnyû bûn-e, amit Zenobia önmaga és Hollingsworth közt tervezget?
A tanyaház közelébe érve visszanéztem a legelõ hosszú-hosszú lejtõjére, s megláttam õket, ahogy a lenyugvó nap fényében épp azon a helyen állnak, ahol a közösségünkben elterjedt pletyka szerint az otthonukat fel akarják építeni.
Priscilla pedig ezalatt egyedül és elfeledten bolyongott az erdõ árnyai közt.
XV. VÁLSÁG
Így múlt el a nyár - dolgos, érdekes nyár, tele élményekkel, amelyek talán nem voltak épp kellemesek, de mégis mélyen belefészkelték magukat a szívembe, s ott gazdag tapasztalattá értek.
Várakozással eltelve néztem, ha nem is egy emberélet, de mindenesetre sok-sok év elébe, amelyeket, gondoltam, ugyanilyen körülmények közt fogok eltölteni.
Közösségünk immár hosszú idõre szóló terveket kovácsolt.
Az egyik ilyen tervünk az volt, hogy falansztert építünk (azt hiszem, Fourier után így neveztük, bár az akkori idõk kifejezései már nem élnek eléggé frissen emlékezetemben), ahol nagy családunk közös lakhelye lett volna.
Azok a tagok, akik vallási okokból ragaszkodtak a családi tûzhely szentségéhez, az erdõszélen vagy a szellõs lankákon, vagy valamilyen kis völgy védett zugában kerestek helyet az otthonuk számára aszerint, hogy a kényelem vagy a festõi táj vonzotta õket.
Elménk a külvilág felé fordulva életünket az újdonság látszatával ruházta fel, s olyan bizakodva tervezgettük jövõnket, mintha a talpunk alatti talajt ölnyi mélységben nem is azoknak a csalatkozott nemzedékeknek pora töltötte volna meg, amelyeknek nyakába szintén úgy csimpaszkodott a világ, miként egy pártában maradt lány.
Hollingsworthszel gyakran elbeszélgettem ezekrõl a tervekrõl.
De egykettõre rájöttem, hogy nem nagyon lelkesedik értük, kételkedik reményeink beteljesülésében, vagy legalábbis olyan szenvtelenül beszél róluk, mintha semmi köze nem volna hozzájuk.
Nem sokkal az Eliot szószékénél lejátszódott jelenet után Hollingsworthszel kettesben egy öreg kõkerítést javítgattunk, s ekkor idõtöltésbõl egy pillantást vetettem a jövõbe.
- Ha majd öregemberek leszünk - méláztam -, bácsinak meg apónak, Hollingsworth apónak és Coverdale bácsinak fognak szólítani minket, s akkor derûs kedvvel vissza-visszanézünk ezekre az elsõ napokra, és súlyos megpróbáltatásainkból és nehézségeinkbõl romantikus (s az se lesz baj, ha a valóságosnál kissé romantikusabb) történetet szövünk a fiatalok számára.
Egy-két évszázad múlva mindegyikünkbõl mitikus vagy mindenesetre rendkívül festõi és költõi személyiség lesz.
S az utódainknak lesz egy közös nagy termük, falán ott fog függni a maga portréja meg az enyém, s még húsz más kortársunké. Engem a kép ingben fog ábrázolni, feltûrt ujjal, hadd lássák duzzadó izmaimat.
Micsoda történeteket fognak mesélni hatalmas erõnkrõl! - folytattam, felemelve és helyére illesztve egy nagy követ - noha utódaink a sok-sok emberöltõn át folytatott egyszerû, természetes és munkás élet után nálunk valójában sokkal erõsebbek lesznek.
Micsoda legendák fognak keringeni Zenobia szépségérõl, Priscilla karcsú, árnyékszerû bájáról és azokról a rejtelmes tulajdonságairól, amelyek a lélekbeli fényességtõl szinte áttetszõvé teszik!
S eljön annak is az ideje, hogy mindannyian egy eposz hõsi alakjai leszünk, s valamennyien... vagy legalábbis én... láthatatlanul a jövõ költõje fölé hajolunk, s ihletet ébresztünk benne az íráshoz.
- Úgy látszik - gúnyolódott Hollingsworth -, maga azt akarja kipróbálni, hogy egy szuszra mennyi ostobaságot képes mondani.
- Már rájöhetett volna - replikáztam -, hogy még a legmélyebb bölcsességhez is kilenctized ostobaságot kell vegyíteni, másként kimondani is idõpocsékolás.
Bárcsak állnának már tervezett tanyáink, hogy a futónövények lassan-lassan felkúszhassanak rajtuk, falaikat ellepje a moha, s a fák, amelyeket majd elültetünk, jókora árnyékot vessenek rájuk.
Ezek a tiszta, rendes, vadonatúj dolgok nincsenek egészen ínyemre.
És annak is eljött már az ideje, hogy körünkben gyerekek szülessenek.
Az elsõszülött még várat magára.
És mindaddig nem fogom életünket valóságos, gyakorlati és poétikus emberi életnek érezni, amíg valaki közülünk a halálával meg nem szenteli.
- Valóban kitûnõ alkalom a mártíromságra! - kiáltott fel Hollingsworth.
- Ugyanolyan kitûnõ, mint bármilyen más - válaszoltam.
- Kíváncsi vagyok, Hollingsworth, hogy ezek közül az erõs férfiak, szép nõk és lányok közül ki van arra ítélve, hogy elsõként haljon meg?
Nem volna helyes már most, mielõtt még feltétlenül szükséges, temetõnek való helyet keresni?
A legrosszabb, leghepehupásabb, legkevésbé mûvelhetõ területet válasszuk ki a Halál kertjének; a Halál úgyis rákényszerít majd minket, hogy sírjainkkal apránként megszépítsük.
Békés, csendes elmúlásunk, temetkezési szertartásunk légies könnyedsége meg a sírkövekre vésett derûs allegóriák eloszlatják majd az utolsó út borzalmait; így aztán boldogan fogunk élni- halni.
Remélem, senki sem hal meg köztünk fiatalon.
De ha a gondviselés mégis így rendelné, akkor se legyen ez gyászos esemény, hanem inkább gyengéd, édes érzéseket, enyhe melankóliát s már-már mosolygós szánakozást ébresztõ élmény!
- Vagyis - dünnyögte Hollingsworth - pogányként akar meghalni, ugyanúgy, ahogy él.
De ide figyeljen, Coverdale.
A maga fantasztikus ábrándozása hallatára ébredtem csak rá igazán, micsoda nyomorúságos, képtelen tervre pocsékoltuk el életünk e szép nyarát.
Hát komolyan gondolja, hogy mindaz, amirõl maga és az itteniek közül sokan mások álmodoznak, valaha megvalósulhat?
- A legkomolyabban - válaszoltam. - A valóság persze mindennapi, közönséges, poros és nagyon szerény köntösben fog megjelenni, ahogy ez már történni szokott.
Szerintem, ha az irreális képzelgéstõl eltekintünk, még legcsodásabb ábrándjaink is a józanész szilárd alapján nyugszanak.
- Maga se hiszi egészen, amit mond - jegyezte meg Hollingsworth -, ami pedig engem illet, nem bízom ebben az álomban, s egy fityinget se adnék a megvalósulásáért, ha ez egyáltalán lehetséges volna.
Mit kíván még tõle?
Témául szolgált a költészetéhez.
Érje be ennyivel.
Legyen végre józan ember, kérem. Segítsen nekem, hiszen az én vállalkozásom minden fáradozásunkat s még nálunk sokkal erõsebbek fáradozását is megérdemli.
Beszélgetésünket nem érdemes tovább részleteznem.
Elég, ha azt mondom, hogy Hollingsworth újból elõhozakodott merev, képtelen ötletével: a bûnözõk jó útra térítésének gondolatával. Tervét erkölcsi, szellemi és ipari módszerekkel akarta megvalósítani, tiszta, alázatos s mégis rajongó elmék rokonszenvérc s tanítványainak eddigi sorsuknál méltóbb élet utáni sóvárgására építette.
Kiderült, hogy Hollingsworthnek, hacsak nem értékelte túl anyagi eszközeit, megvolt rá a lehetõsége, hogy megvásárolja (s meg is akarta vásárolni) épp azt a darab földet, ahol közösségünket létrehoztuk, s amelyet mi még nem vettünk meg végérvényesen.
Épp ilyen alapokra volt szüksége.
A mi eddigi tevékenységünket, gondolta, könnyûszerrel hozzáigazíthatja nagy tervéhez.
A már végrehajtott munkálatok szépen beépülnének rendszerébe.
Elmélete tetszetõsnek, mi több: gyakorlatinak látszott; hosszas töprengés eredményeként észszerû külsõvel ruházta fel, minden egyes részletét bonyolult áttételekkel a többihez illesztette, minden ellenvetést könnyedén elhárított, úgyhogy, ami a logikát és érvelést illeti, minden valóban neki adott igazat.
- De hisz önnek nincsenek anyagi eszközei - jegyeztem meg -, honnan fogja hát e kísérlethez elengedhetetlenül szükséges óriási tõkét elõteremteni?
Nem hinném, hogy az állam túlságosan bõkezûen támogatna egy efféle vállalkozást.
- Vannak eszközeim - válaszolta -, legalábbis annyi, amennyi kezdetben kell.
Ha szükséges, egy hónapon belül elõ tudom teremteni.
Gondolataim Zenobiához tértek vissza.
Hollingsworth csakis az õ vagyonával rendelkezhetett ilyen bõkezûen.
Vajon milyen feltételekkel kapta meg?
Vajon Zenobia számlálatlanul dobta-e oda, nagylelkûen, mint az olyan nõk, akiket az ösztönük késztet nagylelkûségre?
S vajon pénzével együtt önmagát is odadobta?
Hollingsworth nem adott semmiféle felvilágosítást.
- És nem sajnálja felborítani - tudakoltam - ezt a szép, új életformát, amelyet olyan nagy gonddal terveltünk ki, s amely most olyan szép reményekre jogosítón kezd virágozni körülöttünk?
Milyen gyönyörû ez az egész, s amennyire eddig meg tudjuk állapítani, meg is valósítható!
Évszázadok várják jövetelünket, s most végre itt vagyunk, elsõként kíséreljük meg, hogy halandó életünket szeretetben és egymást segítve éljük le.
Nem vinne rá a lélek, Hollingsworth, hogy ennek a vállalkozásnak meghiúsításában közremûködjem.
- Akkor bízza az én lelkiismeretemre! - válaszolta, fekete szemöldökét ráncolva.
- Én átlátok ezen az életformán.
Elejétõl végig csupa hiba, helyrehozhatatlan és megbocsáthatatlan hiba! Nincs is benne egyéb!
Ha markomba veszem, pelyva az egész.
Nem az emberi természet szól belõle.
- De miért rejti véka alá a terveit? - kérdeztem.
- Isten õrizz, hogy rossz szándékkal vádoljam, de a filantrópoknak szerintem megrögzött bûnük az erkölcsi kétértelmûség.
A tisztességérzetük nem azonos mások tisztességérzetével.
Pályafutásuk egy bizonyos szakaszán, nem tudom pontosan, hol és mikor, kísértésbe esnek, hogy meghamisítsák a jót, s akarva-akaratlan meggyõzik önmagukat, s a közösségi célok elsõbbségére hivatkozva elhallgattathatják lelkiismeretüket.
Ó, kedves barátom, ne essen bele ebbe a hibába!
Ha azt tervezi, hogy felborítja ezt a szervezetet, hívja össze társainkat, közölje velük szándékát, vesse latba minden ékesszólását, de adjon nekik lehetõséget rá, hogy megvédjék magukat.
- Ez nincs ínyemre - válaszolta Hollingsworth.
- És nem is kötelességem.
- Szerintem kötelessége volna - jegyeztem meg.
Hollingsworth homlokát ráncolta, nem haragosan, hanem mint a végzet, kifürkészhetetlenül.
- Nem vitatkozom ezen - mondta.
- Csak azt szeretném tudni, s ezt egyetlenszóval megmondhatja nekem, vajon ebben a nagy és üdvös tervemben számíthatok-e az együttmûködésére?
Álljon mellém!
Legyen testvérem e vállalkozásban!
Ez majd célt ad életének (márpedig, ahogy azt többször is elismételte nekem, magának mindenekelõtt erre van szüksége), a legnagyobb önfeláldozásra, sõt, ha Isten úgy akarja, mártíromságra is méltó célt.
Ebben a hitben teszem meg javaslatomat.
Nagy szolgálatot tenne az emberiségnek.
A maga sajátos képességei, irányításom mellett, tág teret kapnának e vállalkozásban, nem hevernének többé parlagon.
Kezet rá! S meglátja, ettõl a pillanattól kezdve sosem érzi majd azt a nemtörõdöm, félig elfoglalt emberekre jellemzõ kedvetlenséget, levertséget.
Talán céltalan szépség nem lesz többé az életében, de lesz benne helyette erõ, bátorság és kérlelhetetlen akarat, mindaz, amit csak egy férfias, nagylelkû jellem kíván!
Tervünket siker fogja koronázni!
Minden tõlünk telhetõt megteszünk majd ezért a szerencsétlen világért; s a boldogság (amely mindig véletlenül érkezik) észrevétlen toppan majd be hozzánk.
Úgy látszott, nem akar többet mondani.
De miután elhallgatott, mélyen ülõszemét könnyek futották el, s két kezét felém nyújtotta.
- Coverdale - suttogta -, nincs e földön ember, akit úgy tudnék szeretni, mint magát.
Ne hagyjon cserben!
Most hogy sok-sok hûvös, homályos év múltán visszatekintek erre a jelenetre, úgy érzem, Hollingsworth akkor mintegy a szívembe markolt, és szinte emberfeletti erõvel maga felé rántotta.
Máig is rejtély, hogyan tudtam neki ellenállni.
De emberbaráti tervében õszintén szólva csakis förtelmes vonásokat láttam.
Gyûlöletes dolgokat, amelyek mindörökre befészkelnék magukat mindennapos munkámba!
Nagy, sötét, rút bûnök tömegét láttam, amit Hollingsworth ezernyi emberi szívbõl akart összegyûjteni; s azt az életen át tartó kísérletet, hogy ezt a bûnt valamiképpen erénnyé változtassuk!
Ha csak megérintettem volna felém nyújtott kezét, delejes erejével talán sikerült volna nézeteit átplántálnia belém.
De én óvakodtam ettõl.
Kételyekbõl merítettem erõt: vajon, kérdeztem magamtól, Hollingsworth céltudatosságának roppant ereje nem fog-e becsületessége fölébe kerekedni, nem kényszeríti-e majd arra, hogy félrelökje azokat a megfontolásokat, amelyeknek minden másnál fontosabbnak kellene lenniök.
- Zenobia részt vesz a vállalkozásban? - kérdeztem.
- Igen - felelte.
- A gyönyörû, a felséges Zenobia? - törtem ki.
- Hogyan tudta rávenni, hogy efféle mocskos dolgokkal foglalkozzon?
- Nem valamilyen aljas módszerrel, ahogy ezt maga, úgy látszik, gyanítja - válaszolta -, hanem azáltal, hogy legjobb, legnemesebb jellemvonásaira apelláltam.
Hollingsworth a földet bámulta.
Mivel gyakran - sõt, szokásos töprengése közepette általában - lesütötte szemét. Így nem tudtam eldönteni, vajon most valamilyen különleges okból kerüli-e tekintetemet.
Nem tudom pontosan megmondani, mi késztetett a következõ kérdésemre, de elkerülhetetlenül, mintegy a saját akaratából buggyant ki belõlem, s így indokoltnak kellett lennie.
- És mi lesz Priscillával?
Hollingsworth vadul, szikrázó szemmel nézett rám.
Ha karddal ketté akart volna hasítani, arca akkor se ölthetett volna vészjóslóbb kifejezést.
- Miért hozakodik elõ ezeknek a nõknek a nevével? - kérdezte egy másodpercnyi sokatmondó szünet után.
- Mi közük ahhoz a javaslathoz, amit magának tettem?
Arra válaszoljon, hajlandó-e ennek a nagy célnak szentelni magát, mindent feláldozni érte?
Akar-e mindörökre a legjobb barátom lenni?
- Az ég szerelmére, Hollingsworth - kiáltottam haragosan, s örültem e haragnak, mert csak így bírtam ellenállni rettenetes céltudatosságának és hajthatatlanságának -, hát nem tudja felfogni, hogy nem csupán a maga által elképzelt tervekkel szolgálhatja valaki a világ üdvét, s harcolhat érte?
És eltaszítaná magától barátját, aki semmi rosszat nem követett el, csak azért, mert az ragaszkodik egyéni jogaihoz, és saját szemszögébõl nézi a dolgokat, s nem a magáéból?
- Velem vagy ellenem! - makacskodott Hollingsworth.
- Nincs harmadik lehetõség.
- Hát akkor döntöttem - válaszoltam.
- Nem hinném, hogy a terv bölcs volna.
Amellett tartok tõle, hogy a végrehajtásában alkalmazott módszerek, ha elfogulatlan lelkiismerettel vizsgáljuk õket, nem állják ki a próbát.
- Tehát nem áll mellém?
- Nem!
Soha nem mondtam ki szót - sem addig, sem azóta - ezredrész akkora erõfeszítéssel, mint most ezt az egyetlen szótagot.
Szívembe nyilallt, s nem is pusztán átvitt értelemben: mellemet a kínok kínja hasogatta.
Közben le nem vettem szememet Hollingsworthrõl.
Úgy láttam, õt is mintha golyó érte volna.
Arca halálsápadt lett, ami barna bõrû embernél mindig ijesztõ látvány.
Nyakizmai görcsösen rángatóztak, mintha erõszakkal magába fojtott volna valamilyen szót, amely harcolva, küszködve fel akart törni belõle.
Harag vagy fájdalom szava volt-e, nem tudom; noha sokszor, nagyon sokszor gyötörtem magamat, hogy kitaláljam, melyik volt e kettõ közül - de mindhiába.
Ha Hollingsworth még egyszer a barátságunkra hivatkozott volna - ahogy ezt korábban tette -, levett volna a lábamról, az erõs ellenkezéstõl annyira ellankadtam.
De õ nem erõltette tovább a dolgot.
- Jól van! - mondta.
Ennyi volt az egész!
Bármit mondott volna még, hálás lettem volna érte, még ha a szava úgy szíven üt is, mint õt az enyém.
De egyetlen szót sem szólt, s néhány másodperc múlva mindketten egy akarattal újból nekiálltunk a kõkerítés javításának.
Hollingsworth, mint megfigyeltem, úgy dolgozott, akár egy titán, ami pedig engem illet, óriási köveket emeltem fel. Ma is és akkor is, nyugodtabb hangulatban, hihetetlennek tartottam volna, hogy ekkora köveket emelgessek, éppolyan hihetetlennek, mint azt, hogy Gaza kapuit a hátamon elvigyem.
XVI. BÚCSÚZÁSOK
Néhány nappal a Hollingsworthszel való tragikus összezördülésem után, a szokott zubbony helyett kabátomban jelentem meg az ebédlõasztalnál. Szatén nyakkendõ, fehér mellény volt rajtam meg miegymás, s így furcsán, idegenül éreztem magamat.
Ami társaimat illeti, ettõl a szokatlan látványtól nagy mozgolódás támadt a fapadokon, az egyszerû asztal mindkét oldalán.
- Mi történt, Miles? - kérdezte egyikük.
- Faképnél hagy minket?
- Igen. Egy-két hétre - válaszoltam. - Ki akarom pihenni magamat, s ebben a kánikulában le kell mennem néhány napra a tengerpartra. Az egészségem megköveteli.
- Látszik is magán! - dörmögte Silas Foster, akinek sehogy sem volt ínyére, hogy egy jó munkást elveszítsen, mielõtt még túl volnánk a munka dandárján.
- Ez ám a derék legény!
Mióta idejött közénk, vállban legalább hat hüvelykkel szélesebb lett. Ha akarja, bármelyik férfi vagy ökör mellett ellátja a munkát a földeken, s most mégis azzal áll elõ, hogy egészsége miatt lemegy a tengerpartra!
No, anyjuk - tette hozzá a feleségéhez fordulva -, adj még egy tányérral abból a disznóhúsból meg a káposztából.
Úgy látom, nekem is fogytán van az erõm.
Ha majd a többiek már mind kinyaralták magukat, mi is kiruccanunk kettesben Newportba vagy Saratogába!
- De azt csak megengedi nekem, Mr. Foster - mondtam -, hogy egy kislélegzethez jussak.
- Lélegzethez?! - vágott vissza a gazda.
- Hisz úgy dolgozik a tüdeje, minta kovács fújtatója.
Mi a csudát akar még?
De menjen csak!
Értem a dolgot.
Sose látjuk magát itt többé.
Ami Miles Coverdale-t illeti, a világ megreformálása véget ért!
- Szó sincs róla! - feleltem.
- Kész vagyok akár egy árokban meghalni a jó ügyért.
- Árokban meghalni! - morogta mérgesen Silas, aki igazi jenki módra nem állhatta, hogy valaki abbahagyja a munkát, kivéve persze a vasárnapot, július negyedikét, az õszi tenyészállatvásárt, a hálaadó ünnepet, no meg a nagyböjtöt. - Árokban meghalni!
Szó, ami szó, ott is halna meg, ha a két keze munkájával kellene eltartania magát!
Az igazság az, hogy rettenetes kedvetlenség és fáradtság vett erõt rajtam.
Derûvölgy nem volt már a régi.
Egyszerre minden megfakult.
Napégette, szikkadt erdõink és legelõink az augusztusi ég alatt csak félig-meddig érzékeltették azt az aszályt, amely egyik napról a másikra mintegy felperzselte gondolataim ösvényeit, s elmém legbelsõ, legárnyékosabb zugaiba is behatolt.
Ilyen változást akkor észlelünk, ha boldog napok után egy s más fontos körülmény módosulása vagy megszüntetése ellenére megpróbáljuk ugyanazt az életmódot ugyanazon a helyen folytatni.
Egyszeriben rádöbbenünk (amit odáig talán észre sem vettünk), hogy mi kölcsönzött az egésznek ragyogó színt és elevenséget.
Nemcsak Hollingsworthhöz, hanem Zenobiához és Priscillához fûzõdõ kapcsolatom is megváltozott.
Ami az utóbbiakat illeti, az a fajta álomszerû, kegyetlen változás volt, amely még a panaszkodás jogát is megtagadja tõlünk, mert nem hivatkozhatunk semmiféle határozott sérelemre, semmilyen kitapintható bajra.
Olyasmirõl van szó, amit látni nem lehet, csak érezni, s ha megpróbáljuk elemezni, elveszti valóságosságát, s beteges hangulatban oldódik fel.
Értelmünk talán reményt merít ebbõl a negatívumból, de szívünk nem nyugszik bele egykönnyen.
Szakadatlanul háborog, bár többnyire olyan halkan, hogy jóformán nem is lehet felismerni.
De hébe-hóba felsikolt, követeli, hogy meghallgassuk, hogy hitelt adjunk neki.
"A dolgok megváltoztak" - ismételgeti.
"Hiába akarsz elhallgattatni!
Nem maradok nyugton!
Minden dobbanásom csupa kín!
Meglásd, nehéz leszek, vigasztalan, s borzongok majd a hidegtõl!
Mert én, a szíved, tudom, mikor kell jajgatnom, mint ahogy azt is tudtam, mikor kell ujjonganom!
Minden megváltozott körülöttünk!
Már nem szeretnek minket!"
És ha elölrõl kezdeném életemet, mindig hallgatnék bensõm e Kasszandrájára, bármilyen hangosan szólna is a felszínesebb régiókban a muzsika, bármilyen lármás volna is a mulatság.
Hollingsworthszel való összezördülésünkrõl a többiek ugyan semmi biztosat nem tudtak, mégis nagy hatással volt a közösségünkben uralkodó erkölcsi atmoszférára.
Olyan szoros kapcsolatba kerültünk egymással, hogy ha bármely két társunk közt megszakadt a barátság, ez többé-kevésbé valamennyiünket felkavarta, kényelmetlen érzésekkel töltötte el.
Ez az ideges rokonszenv (amely az érzelmek dolgában jellemzõ volt ránk, s nyilvánvalóan a köztünk levõ szeretetteljes kapcsolatról tanúskodott) a gyakorlatban még feszélyezett minket, hisz a halandó ember hangulata nagyon ingadozó és szeszélyes.
Ha valamelyikünk pofon vágta volna a szomszédját, mindnyájan azonnal ugyanott és ugyanúgy éreztük volna az ütést.
Így aztán, még ha feltételezzük, hogy mi másoknál kevesebbet torzsalkodtunk, idõnk jó részét szükségképpen mégis arra fecséreltük, hogy a képünket dörzsöltük.
E töprengés közepette kimondhatatlan vágy fogott el, hogy legalább egy idõre új környezetbe kerüljek.
Gondoltam, átvágok a Sziklás Hegységen, vagy átkelek Európába, vagy felhajózok a Níluson, önként csatlakozom egy felfedezõ expedícióhoz, néhány esztendeig ide-oda bolyongok, mindegy, hogy hol, megkerülöm a világot, úgy térek majd vissza.
S akkor, ha a derûvölgyi telepesek addigra már véglegesen kialakították vállalkozásuk formáját, esetleg eldobom a vándorbotot, levetem poros sarumat, s ugyanolyan békében pihenek meg majd itt, mint bárhol másutt.
Vagy ha Hollingsworth közben a javítóintézetével elfoglalta ezt a földet, ahogy tervezte, addigra már elegendõ evilági bûnöm lesz, s ez majd megadja nekem azt az egyetlen módot, amivel, úgy láttam, biztosíthatom barátságát.
Idõközben pedig, mielõtt még valamilyen végsõ elhatározásra jutok, gondoltam, elmegyek valahová a közelbe, hogy mintegy kívülrõl vegyem szemügyre, mi is történt itt tulajdonképpen.
Ez azonban, õszintén szólva, zavarba ejtõ feladat volt, mert közösségünk agyában a nézetek terén nagy-nagy erjedés ment végbe.
Derûvölgy egyelõre amolyan bolondokháza volt; bár persze a legvadabb, legrombolóbb gondolatokból is megszülethet az a szent, békés, tiszta bölcsesség, amely aztán nemes és boldog életben testesül meg.
De a mostani körülmények közt úgy éreztem (s én, aki hajlamaimnál fogva realista vagyok, ennek az érzésnek sosem örültem), hogy ítélõképességem, ami a világ állapotát illeti, megrendült.
Már-már nem is értettem, miféle világ ez - a számtalan terv közepette, hogy milyen is lehetne, s milyen legyen.
Akkori helyzetünkben óhatatlanul befészkelte magát agyunkba a gondolat, hogy a természetben és az emberi létben minden cseppfolyós vagy hamarosan cseppfolyóssá válik; hogy a föld kérge sok helyütt feltöredezett, s az egész felszíne baljósan feltüremlik; hogy válságos idõket élünk, s hogy mi magunk e forgatagnak kellõs közepén evickélünk.
Nagy földgömbünk, mint valami jelentéktelen buborék lebegett a végtelen ûrben.
Ép elméjû ember, aki csupa reformer és haladó szellemû lény közt él, nem sokáig õrizheti meg ép elméjét, hacsak idõnként nem tér vissza szokott kerékvágásába, s a régi szempontból kiindulva nem ellenõrzi és helyesbíti új szemléletét.
Ezért itt volt az ideje, hogy elbeszélgessek egy kicsit a konzervatívokkal, az Észak-Amerikai Szemle munkatársaival, a kereskedõkkel, a politikusokkal, a cambridge-i egyetemet járt emberekkel, s mindazokkal a tiszteletre méltó, öreg tökfilkókkal, akik az ügyek e megfoghatatlan és ködös állapotában halálos elszántsággal ragaszkodnak egy-egy olyan gondolathoz, amely nem ma jött divatba.
A testvérek szívélyes istenhozzádot mondtak nekem, ami pedig a nõvéreket illeti, nagy kedvem lett volna mindegyiküket megcsókolni, de aztán elálltam ettõl, mert az ilyen búcsúzkodásban ugyanannyi az önsanyargatás, mint az élvezet.
Így hát senkit sem csókoltam meg, s õszintén szólva, ezt szemmel láthatóan senki nem is várta el tõlem.
- Akarja - kérdeztem Zenobiától -, hogy a városban és a fürdõhelyeken bejelentsem azt a szándékát, hogy a nõk jogairól elõadásokat fog tartani?
- A nõknek nincsenek jogai - válaszolta kissé melankolikus mosollyal -, s amúgy is csak a kislányoknak meg a nagyanyáknak volna ereje rá, hogy e jogokkal éljenek.
Fesztelenül, nyájasan kezet nyújtott, s úgy láttam, szánakozó pillantást vet rám. De szemében nem égett az önnön sorsa feletti öröm tartós fénye sem, csak egy szomorkás, szenvedélyes láng libegett ott szeszélyesen.
- Voltaképpen sajnálom, hogy itt hagy minket - mondta -, annál is inkább, mert úgy érzem, életünknek ez a szakasza lezáródott, és soha többé vissza nem idézhetjük.
Tudja, Mr. Coverdale, nemegyszer már-már azt latolgattam, hogy jobb és bölcsebb tanácsadó híján, magát választom bizalmasomul?
De gyóntatóatyának még fiatal, azt viszont nem köszönte volna meg, ha úgy bánok magával, mint azokkal a jó kis komornákkal szoktak, akiknek a tragédiák királynõi szerelmi titkaikat elsuttogják.
- De legalább hû és állhatatos lettem volna - feleltem -, s ha bölcset nem is, de becsületes szándékú tanácsokat adtam volna.
- Igen - mondta Zenobia -, túl bölcs és túl becsületes lett volna.
Becsületesnek és bölcsnek lenni kitûnõ szórakozás, mások rovására!
- Ó, Zenobia - kiáltottam -, ha legalább megengedné, hogy beszéljek!
- Szó se lehet róla - válaszolta -, legkevésbé most, amikor ezzel a testhezálló ruhával együtt egy egész sereg társadalmi kötöttséget is felvett magára.
Akkor akár egy ügyvédnek vagy egy lelkésznek is kiönthetném a szívemet!
Nem, nem, Mr. Coverdale; ha jelenlegi helyzetemben tanácsadót választanék, egy angyalt vagy egy õrültet kellene választanom. S attól tartok, okosabb tanáccsal az utóbbi szolgálna.
Aki az örvények örvényében hajózik, annak eszeveszett kormányosra van szüksége!
Felszedtem a horgonyt - isten önnel!
Priscilla ebéd után azonnal behúzódott egy sarokba, és nekilátott, hogy egy kis erszényt készítsen.
Amikor odaléptem hozzá, nyugodt, komoly pillantást vetett rám; mert Priscilla, túlfinomult idegei ellenére, különös önuralmat tanúsított, s érzelmei a mindennapos élet háborgásától éppoly biztos távolban rejtõztek, miként egy mély kút vize.
- Nekem adja emlékbe ezt az erszényt, Priscilla? - kérdeztem.
- Igen, ha megvárja, amíg elkészülök vele - válaszolta.
- Sajnos, még emiatt sem várhatok - mondtam.
- Itt találom magát, amikor visszatérek?
- Soha nem megyek el innen - felelte.
- Többször is megfordult már a fejemben - jegyeztem meg mosolyogva -, hogy maga, Priscilla, egy kis jósnõ; vagy legalábbis sugallatai vannak olyan dolgok felõl, amelyeket mi, durvább anyagból való lények fel sem foghatunk.
Ha valóban így van, akkor szeretném megkérdezni magától, mi készülõdik itt? Mert engem balsejtelmek gyötörnek, attól félek, ha történetesen holnap reggel visszatérek, már akkor is mindent megváltozva találnék.
Magának nincsenek ilyen elõérzetei?
- Ó, nem - válaszolta, s félénk pillantást vetett rám.
- Ha ilyen szerencsétlenség fenyeget, az árnyéka akkor se jutott még el hozzám.
Isten ments!
Én azt szeretném, ha soha semmi nem változna, nyárra nyár jönne, s mind az ideihez hasonló volna.
- Tovatûnt nyár sose tér vissza, és egyik sem hasonlít a másikhoz – mondtam magamnak is meglepõ orfikus bölcsességgel.
- Változnak az idõk s változnak az emberek is. S ha a szívünk nem változik velünk, annál rosszabb nekünk.
Isten áldja, Priscilla!
Megszorítottam a kezét; tûrte, de nem viszonozta kézszorításomat.
Priscilla szíve mély volt, de nem tágas; csak nagyon kevesek, a legszeretettebbek számára akadt benne hely, s engem sosem számított ezek közé.
A lépcsõn Hollingsworthbe ütköztem.
Egy pillanatnyi ösztönös érzés azt diktálta, hogy kezet nyújtsak, vagy legalábbis búcsúképpen biccentsek, de aztán sem ezt, sem azt nem tettem.
Ha egy õszinte, meleg vonzalom kihûl, nem szabad a múlt szentségét a mindennapi érintkezésben szokásos, üres udvariaskodással kigúnyolni.
Mindketten meghaltunk egymás számára, s így nem illett volna, hogy hullaszerû kezünk érintésével megdermesszük egymást vagy áthatolhatatlan, üveges szemmel udvarias pillantást váltsunk.
Ezért úgy mentünk el egymás mellett, mintha láthatatlanok volnánk.
Nem tudom megmagyarázni, miféle szeszély, kópéság vagy perverzitáskésztetett rá, hogy ezek után a disznóólhoz menjek, és a kocáktól is elbúcsúzzam!
Ott feküdt négy hatalmas, fekete hízó, a lomha nyugalom és a testi kényelem jelképeként mélyen beletemetkezve a szalmába.
Aludtak, kurta, nehéz lélegzéssel, oldaluk hullámzott.
De közeledtemre kinyitották szemüket, fátyolos pillantást vetettek a külvilágra, s együttesen halkan felröfögtek. Nem fáradtak azzal, hogy emiatt külön lélegzetet vegyenek, csak amikor úgyis rákerült a sor, egyet röffentettek.
Beburkolóztak, szinte belefulladtak, élve beletemetkeztek testi valóságukba.
Ezek a hájas teremtmények vonakodva, nehézkesen épp csak annyi lélegzetet vettek, hogy szervezetüket mozgásban tartsák, ami, úgy látszott, még csak fokozza létük feletti tespedt, zsíros elégedettségüket.
Apró, vörös, alig látható szemükkel felém pislantottak, majd megint elaludtak, de szunyókálásuk nem volt olyan mély, hogy az álom és valóság közt hájas boldogságukról megfeledkezzenek.
- Idejében vissza kell jönnie, hogy jusson magának is a bordájukból - mondta Silas Foster, és alaposan megszorította kezemet.
- Ezek a kövér legények hamarosan sarkuknál fogva lógnak majd, hallja-e!
- Ó, kegyetlen Silas, micsoda szörnyû ötlet! - kiáltottam. - Ezt a négy hízót kivéve mindannyiunknak, férfinak, nõnek, állatnak csupa kín az élet, csak õk boldogok, s maga elvágná a nyakukat, s megenné õket!
Jobban szolgálná a közérdeket, ha õk ennének meg minket, igaz ugyan, hogy mi keserû vagy ízetlen falatnak bizonyulnánk!
XVII. A SZÁLLODA
A városba érve (ahol legénylakásomnak már régóta más lakója volt) egy-két napra egy jó hírû szállodában telepedtem meg.
Eléggé messze esett régebbi környezetemtõl; akkori hangulatomban ugyanis nem kívántam találkozni régi barátaimmal, akiktõl megváltozott érdeklõdésem immár elválasztott, s akik mûkedvelõ munkás voltomon valószínûleg csak gúnyolódtak volna.
A fogadós a tágas épület második emeletének egyik udvari szobájában helyezett el.
Az ég beborult, idõnként eleredt az esõ, s komisz keleti szél fújt, egyenest a hûvös, búskomor tenger felõl, végigsöpört a háztetõkön, és alig-alig veszítve erejébõl elkeveredett a város fekete füstjével.
A régmúlt napok elpuhultsága tüstént erõt vett rajtam.
A nyár ellenére tüzet rakattam a rozsdás kályharostélyon, s örültem, hogy ettõl a mesterséges hõmérséklettõl kissé felmelegedhetek.
Úgy éreztem magamat, mint hosszú barangolás után távoli vidékekrõl megtért utazó, aki végre újból egykori megszokott környezetében üldögél.
Új és régi furcsa módon egyetlen benyomásban sûrûsödött össze,
úgyhogy hirtelen rádöbbentem, milyen különös mozaikkocka illeszkedett be az utóbbi idõben az életembe.
Igaz, egy bizonyos szemszögbõl nézve, csak egyetlen vidéki nyárról volt szó.
De mélyebb összefüggéseiben vizsgálva egy más korszak része volt, más társadalmi helyzet, céljaiban és eszközeiben sajátságos lét egy darabkája, valamilyen, a jelen történetébe beiktatott kötet rejtelmes lapja, amelyrõl az idõ nem is vesz tudomást.
Egyik pillanatban a mostani környezetem: a szénbõl rakott tûz, a lármás szálloda sivár szobája látszott távolinak, felfoghatatlannak, a másikban meg Derûvölgy képe mosódott el, mintha térben és idõben messze-messze lett volna, s vált oly árnyékszerûvé, hogy azt kérdezhette volna valaki, vajon az ott történtek nem csak egy tûnõdõ ember képzeletének szüleményei-e?
Sose kerültem még olyan hangulatba, amely a környezõ világot ennyire megfosztotta volna valószerûségétõl.
És mégis volt benne valamilyen varázslat, amely engem - önnön érzelmeim szegény epikureusát - arra késztetett, hogy gondolatban megálljak, és élvezzem ezt a lelki csemegét, míg csak szerte nem foszlik.
Bármennyire vonzódtam is a magányhoz és a természet szépségeihez, a városok sûrû, ködös, fullasztó levegõje, az összezsúfolódott embertömeg kusza élete, noha mocskos és hiányzik belõle minden szépség, mégis mindig lenyûgözött.
Úgy éreztem, sose fogok betelni vele.
Minden egyes hangja sokatmondó volt - fel kellett figyelnem rá.
Alattam és körülöttem a szálloda zajait hallottam, a vendégek, a gazda vagy a csapos hangos szavát, a lépcsõn visszhangzó lépteket, a vendégek érkezését és távozását jelzõ csengõt, az ajtóm elõtt csoszogó szállodai szolgát, aki a vendégek csomagjait lehuppantotta a szomszéd szobák padlójára, a folyosón futkározó szobalányok könnyed lépteit - szinte nevetnivaló, miért érdekelt mindez!
Kintrõl idehallatszott az utca forgatagának zaja, az egész házat szüntelen lármával töltötte el, egymásba folyó, mély hangokkal, amelyekre csak az ilyesmihez nem szokott fül figyel fel.
A helyõrség egy százada rezesbandával masírozott el a szálloda elõtt, nem láttam ugyan õket, de dörgõ lépteiket és hangszereik harsogását nagyon is jól hallottam.
Olykor- olykor a város harangjai egyszerre mind megkondultak, jelezve, hogy valahol tûz ütött ki, mire - akár a tüzérségi rohamra induló sereg - megjelentek masináikkal a tûzoltók.
A toronyórák óránként felelgettek egymásnak.
Nem messze tõlem egy nyilvános teremben, úgy látszik, dioráma elõadást tartottak, mert a nap folyamán háromszor is felharsant ugyanaz a fülsértõ zene, amely aztán - mintha ágyúk dörögnének, puskák ropognának - hatalmas robbanással ért véget.
Nézõk tapsa követte, csattantak a tenyerek, botok és cipõsarkak hangos dobogása közepette.
Mindez a maga módján ugyanolyan becses volt számomra, mint a szél sóhaja az Eliot szószékére árnyékot terítõ nyírfák között.
És mégis vonakodtam, hogy az emberi tevékenységnek és szórakozásnak ebbe az iszapos árjába vessem magamat.
Pillanatnyi hangulatomnak jobban megfelelt, hogy csak amúgy a szélén ácsorogjak, felette lebegjek a levegõben.
Így aztán az elsõ napot és a második nap jó részét édes semmittevésben töltöttem: hintaszékben üldögéltem, illatos szivart szívtam, vízszintesen felraktam papucsba bújtatott lábamat, kezemben egy regénnyel, amelyet a vasúti könyvárusnál vásároltam.
Könnyû, enyhe pöffentésekkel szívtam szivaromat.
Könyvem rendkívül unalmas volt, de a maga lassúdad módján mégiscsak csordogált, mint a folyó vize, amelyen csónakunk hol úszik, hol megfeneklik.
Ha sebesebb sodrása lett volna, ha lebilincselõbb szenvedélyeket tárt volna fel az elbeszélés, gyorsan kievickélek zavaros áramából, s átadom magamat hullámzó gondolataimnak.
Így azonban ez a renyhe könyv tapintatos kíséretül szolgált kedélyállapotomhoz és környezetemhez.
De egyszer-másszor, amikor túlontúl álmosító lett - nem a türelmemet kezdte ki, csak a szememet alig bírtam már nyitva tartani -, mégis megmozdultam, felkeltem a hintaszékbõl, és kinéztem az ablakon.
Szürke égbolt; a szemközti épületsor mögött nyújtózó templomtorony szélkakasa keleti szelet jelzett; az ablaktáblát apró, rosszindulatúnak látszó esõcseppek permetezték be.
Ha azt forgattam volna a fejemben, hogy elapadt energiáim ellenére kimerészkedem az utcára, ezek az elõjelek akkor is menten eltérítettek volna elhamarkodott szándékomtól.
Miután ilyenformán többször is ellátogattam az ablakhoz, már eléggé jól megismerkedtem a világegyetem hátsó oldalának elébem táruló kicsiny részletével.
A szállodával és a szomszédos házakkal szemben, mintegy negyven-ötven yard távolságban, egy tágas, modern és elegáns lakosztályok számára szolgáló épületsor hátsó fala húzódott.
A házak közti, pázsittal borított területet parcellákra osztották fel, itt-ott a házak egyikéhez vagy másikához tartozó szerény kertecskével.
Alma-, körte- és õszibarackfákat is láttam, különlegesen nagy, pompás gyümölcsök lógtak rajtuk, buja bõségben; s ez nem is volt csoda ebben a meleg, védett környezetben, ahol a talaj eredeti termékenységét bizonyára még javították is.
Két-három helyen a lugasokra szõlõt futattak fel, ez máris bíborfürtöket hozott, amelyek beéréskor máltai vagy madeirai borok aromájával kecsegtettek.
Zord éghajlatunk száraz szelei nem árthattak ezeknek a fáknak és szõlõknek. A napfény, noha késõn terült rá erre a vidékre, s a környezõ házak korán elállták a sugarak útját, mégis trópusi meleget adott, holott az éghajlat másutt még mérsékelt sem volt.
A környék képét a barátságtalan idõjárás ellenére derûssé tették a verebek és más madarak - szárnyukat kiterjesztve seregestül repkedtek erre-arra, hol itt, hol ott szálltak le, szorgalmasan csipegették táplálékukat a kukacokkal tele földbõl.
A madárhad jó része egy erõs, egészséges platánfán fészkelt.
Ez a fa magasan a házak teteje fölé nyújtózott, és sûrû lombkoronáját egészen a térség közepéig kiterjesztette.
Egy macskát is láttam - ilyen helyeken mindig látni egy-egy macskát -,amely a város szokásos, szûk környezetében is nyilvánvalóan feljogosítva érezte magát, hogy az erdei életforma elõnyeit élvezze.
Elnéztem, ahogy végigmászik a melléképületek alacsony, lapos tetején, leereszkedik a falépcsõn, végigsurran a füvön, s a tollas teremtmények iránti gyilkos szándéktól vezettetve megostromolja a platánfát.
Csakhogy ezek a madarak a városban nevelkedtek, s így bizonyára tudták, hogyan kell védekezniök a helyzetükbõl eredõ sajátos veszélyek ellen.
Képzeletemet mindig lenyûgözték azok a zegzugok, ahol a természet, akár egy madártársaitól eltévelygõ fogoly, a réges-régi lakhelyek közt mintegy meghúzza magát.
És általában azt is megfigyelhetjük, hogy városban és vidéken egyaránt sokkal festõibb, az eredeti, jellegzetes stílushoz sokkal hívebb s kifejezõbb a házak hátoldala, mint a homlokzata.
Az utóbbi mindig mesterkélt; a világ szemének van szánva, ezért leplez és rejteget.
A valóság a háttérbe húzódik, a látszat és szemfényvesztés elõõrsét tolja maga elé.
Egy öreg tanyaház, amely mögött váratlanul vasútvonalat építettek, hátulról nézve egészen más látványt nyújt, mint az õsrégi országút felõl, úgyhogy a nézõ az alatt az egy-két pillanat alatt, amíg a vonat pöfögve elsuhan a tanya mellett, merõben új benyomásokat szerez a falu életérõl és egyéni jellegérõl.
S a városban nem kevésbé feltûnõ a különbség a között, ami a nyilvánosságnak és ami a családnak van fenntartva.
De hadd térjek vissza szállodai ablakomhoz.
Hosszasan nézegettem a gyümölcsfákat, a szõlõt, a platánfát, a macskát, a madarakat és még sok egyebet, s azt sem mulasztottam el, hogy alaposan végig ne vizsgáljam azoknak az elegáns házaknak sorát, amelyekhez mindezek tartoztak.
Ott azonban, mi tagadás, tökéletes egyhangúság uralkodott.
A legfelsõ emelettõl le a földszintig a házak annyira egyformák voltak, hogy úgy gondoltam, lakóik is - akár azok a német fa játékemberkék - azonos minta szerint vannak kifaragva.
Az egész épületsor fölé egyetlen, hosszú, összefüggõ tetõ borult, ezer és ezer palalemeze csillogott az esõben.
Azok után, hogy az utóbbi idõben olyan sokféle emberrel találkoztam, egyenesen zavarba ejtett és bosszantott, hogy az emberi sajátságoknak ezt a kombinációját sehogy sem tudom határozott alkotóelemeire bontani.
Úgy éreztem, egynél több ilyen család létezésének nincs is sok értelme, hiszen valamennyien ugyanazt a darabka eget látják, ugyanarra a térségre néznek, egyformán részesülnek az elülsõ ablakokon át beáradó napfényben, s az utcának, amelyben laknak, pontosan ugyanazokat a zajait hallják.
Az emberek természettõl fogva annyira egyformák, hogy ha a körülményeik nem teszik különbözõvé õket, kibírhatatlanná válnak.
Alighogy idáig jutottam szemlélõdésemben, bejött egy pincér.
Közben ugyanis csöngettem, és egy pohár jeges, fûszeres sherryt rendeltem.
- Meg tudná mondani nekem - tudakoltam -, miféle családok laknak ott a szemben levõ házakban?
- A szemközti ház elõkelõ penzió - felelte a pincér.
- Két ott lakó úr a mi istállónkban tartja a lovait.
Annak a háznak a lakói, uram, igen fényûzõen élnek.
Erre, ha kissé tüzetesebben megnézem a házat, talán magamtól is rájöttem volna. Az egyik emeleti szobában egy fiatalembert láttam, hálóköntösben állt a tükör elõtt, s egy negyedórán át fésülködött.
Aztán ugyanilyen hosszasan igazgatta, nyakkendõjét, majd frakkot öltött, amely, azt gyanítottam, nemrégiben érkezett a szabótól, s gazdája most elõször készült elmenni benne valamilyen estélyre.
Az alatta levõ emelet ablakán két csinosan öltözött gyerek nézett ki.
Egy idõ után egy középkorú úr lépett nesztelenül mögéjük, a kislányt megcsókolta, a kisfiúnak pedig játékosan megcibálta a fülét.
Kétségtelenül a papa volt, most jött haza az irodájából; és csakhamar megjelent a mama is, ugyanolyan nesztelenül sompolygott a papa mögé, mint ahogy az az imént a gyerekek mögé, s kezét, hogy meglepje, a vállára tette.
Aztán a papa és a mama összecsókolóztak; de hangtalanul, mert a gyerekek meg se fordították fejüket.
Áldom a Teremtõt, hogy ilyen derék emberek is vannak, gondoltam.
Ennél szebb jelenetet, mint amilyenben itt ez az elõkelõ penzió részesített, vidéken egész nyáron egyszer sem láttam.
Ezentúl majd több figyelmet szentelek neki.
A földszinten vaskorlát húzódott végig a magas, széles ablakok elõtt, amelyek bizonyára egy szalonhoz tartoztak, s mélyen a ház belsejében, a tolóajtók boltozatán túl láttam az utcai ablakok csillogását.
Semmi jelét nem láttam annak, hogy ezekben a szobákban laknának; a függönyöket védõburkolat borította, úgyhogy a karmazsinvörös anyagból csupán egy kis darabka látszott.
De a lakásban két szobalány szorgoskodott, tehát remélni lehetett, hogy a penzió nem sokáig fogja nélkülözni fényûzõ és hasznot hajtó vendégeit.
Addig is, amíg megérkeznek, tekintetem az alsóbb régiók felé fordítottam.
Ott, a félhomályban, amely már korán beborítja az effajta helyeket, egy konyhai tûzhely vörös fényét láttam.
A kimelegedett szakácsnõ vagy az egyik alantasa merõkanállal kezében megjelent a hátsó ajtóban, hogy egy kis friss levegõt szívjon.
Alighogy eltûnt, egy fehér kabátos ír szolga lopakodott elõ, egy porcelántál darabkáit szórta ki, a tálat nyilvánvalóan pár pillanattal ezelõtt törte össze.
Nem sokkal késõbb egy mutatósan öltözött hölgy, azt gyanítom, hamis hajból bodorított, vörösesbarna fürtökkel - bár a távolság miatt ezt tisztán nem láthattam -, egyszóval a penzió tiszteletre méltó tulajdonosnõje suhant el a konyhaablak elõtt, s aztán eltûnt.
Ezzel a végsõ, mindenre kiterjedõ pillantással óhajtott meggyõzõdni róla, rendben elkészült-e a leves, hal és hús, lehet-e már tálalni a vacsorát.
Más, figyelemre méltó dolgot nem láttam a ház körül, ha csak azt nem, hogy az egyik, tetõre nyíló manzárdablak tetején egy galamb ült; nagyon búsnak és reményvesztettnek látszott. Olyannyira, hogy nem is értettem, miért ül ott a hideg esõben, amikor társai minden bizonnyal meleg és kényelmes galambdúcban fészkelnek.
A galamb azonban egyszerre kiterjesztette szárnyát, s a levegõbe emelkedve a túlsó oldalról egyenest felém repült, úgyhogy azt gondoltam, az én ablakpárkányomon készül megtelepedni.
De röptének utolsó szakaszában oldalt kanyarodott, felfelé ívelt s eltûnt, s vele együtt tovalebbent az a képzeletbeli kis szomorúság is, amellyel körülvettem.
XVIII. A PENZIÓ
Másnap, mihelyt eszembe jutott, hogy újból a szemközti házra pillantsak, a galambot ugyanott láttam a manzárdablak tetején!
Nem volt éppenséggel korán, mert elõzõ este végül mégiscsak rászántam magamat, hogy színházba menjek. Így aztán késõn feküdtem le, és Silas Foster kürtszavától immár nem zavartatva, alaposan kialudtam magamat.
De egész éjjel álmok gyötörtek.
Az elmúlt hónapok során agyamba vésõdött gondolatok, amelyektõl meg akartam szabadulni - hisz elsõsorban ezért jöttem el Derûvölgybõl -, fel-alá futkározva könyörtelenül követték régi nyomdokaikat, s én szunnyadozva nem bírtam féken tartani õket.
Mihelyt otthagytam három barátomat, máris befurakodtak álmaimba.
Ezen az éjszakán Hollingsworth és Zenobia, ágyam két oldalán állva, szenvedélyes csókot váltottak.
Priscilla a szobám ablakán bekukucskálva meglátta õket, mire álomképe lassanként szertefoszlott, és csak szomorú tekintete maradt meg a szívemben.
Még akkor is ott bujkált, amikor felébredtem; mint valamilyen ok nélküli bánat, csillapíthatatlan, mert nincs, amiben a józanész megkapaszkodhatnék.
Szürke délelõtt volt, szemerkélt az esõ; városban is szomorú idõ, de még szomorúbb azokon a tájakon, ahová emlékezetem makacsul vissza- visszakergetett.
Mert bármennyire igyekeztem elterelni gondolataimat, csak az járt a fejemben, milyen viharos esõ söpör most végig gazdaságunk lejtõin, völgyein; milyen ázottak lehetnek a szószékszikla fölé boruló levelek; milyen vigasztalan egy ilyen napon a remetelakom - bagolyhoz illõ hangulataim magányos erdei menedékhelye - a magas fenyõfa indákkal körülkerített szívében!
Honvágy kínozott.
Túlontúl hirtelen szakítottam ki magamat megszokott környezetembõl.
De most már nem volt választásom, tûrnöm kellett minden szívszaggató fájdalmat, s azt a csalóka gyötrõdést (akár egy rég levágott végtag sajgását), amellyel egy múltbeli életforma mintegy átplántálja magát az utána következõbe.
Meddõ, formátlan megbánást éreztem.
Agyamba fészkelte magát a gondolat, hogy nem teljesítettem kötelességemet.
Talán lett volna erõm, hogy a végzet szerepét vállalva elhárítsam barátaimról a szerencsétlenséget, de ehelyett sorsukra hagytam õket.
Az az ösztön és értelem közti hûvös hajlam, amely arra késztetett, hogy okoskodó kíváncsisággal kifürkésszem embertársaim szenvedélyeit és érzelmeit, úgy látszik, túlságosan elragadott, kivetkõztetett emberi mivoltomból.
De olykor nem tudjuk eldönteni, vajon hideg vagy meleg-e a szívünk.
Most úgy érzem, ha Hollingsworth, Zenobia és Priscilla megítélésében valóban tévedtem, ezt akkor is inkább a túlságosan forró, semmint a túlságosan langyos együttérzés okozta.
Hogy elhessegessem magamtól ezeket a kellemetlen gondolatokat, újból elfoglaltam õrhelyemet az ablaknál.
Elsõ pillantásra semmi változást nem láttam.
Az általános kép ugyanaz volt, mint tegnap, csak azzal a különbséggel, hogy a mai, még zordabb idõ fészkükbe kergette a verebeket. A macska is a házban húzódott meg, de aztán kisvártatva mégis elõbukkant, nyomában a szakácsnõvel, és szájában, úgy láttam, egy jókora darab sült csirkével.
A frakkos fiatalembert most nem láttam, ám az alatta levõ emeleten a két gyerek egy gyereklány felügyelete mellett a szobában hancúrozott.
A földszinti szalon damaszt függönye immár teljes pompájában tündökölt, méltósággal függött alá a mennyezettõl a szõnyegig érõ ablakok teljes hosszában.
A szalon bal oldalán egy keskenyebb ablakon át egy kis szobába, valószínûleg budoárba hullt be a fény, s ott épp csak hogy láttam egy légies ruhába öltözött lány alakját.
Karja egy pillanatra sem nyugodott, mintha valamit hímezett vagy más efféle szép és haszontalan kézimunkával foglalatoskodott volna.
Mialatt a lányt figyeltem, egyszerre észrevettem, hogy a szalon egyikablakában egy alak jelenik meg.
Balsejtelem fogott el; vagy tán már ez az elsõ - noha csak felületes és oldalvást vetett - pillantásom is felfedte a teljes igazságot.
Akárhogy volt is, nem lepõdtem meg; mintha csak kezdettõl fogva azt vártam volna, hogy amikor arrafelé fordítom szememet, az ablakfüggöny szárnyai közt, mint valami életnagyságú képet, Zenobiát látom majd meg!
S ugyanebben a pillanatban arra is rájöttem, kit láttam a budoárban.
Csak Priscilla lehetett.
Zenobia elegáns ruhát viselt, nem azt a szinte falusias öltözéket, amelyben Derûvölgyben járt.
Egy ismerõs vonást azonban mégis felfedeztem rajta.
Hajában szokása szerint virág ékeskedett, remek, ritka fajtájú virág, hisz másként nem lett volna Zenobia.
Pár pillanat múltán elfordult az ablaktól, s eltûnt a szemem elõl, de már ez a néhány lépés is híven tükrözte elõkelõ, gyönyörû - és egyéni bájára annyira jellemzõ - járását.
Ebben ezer nõ közt sem akadt Zenobiának párja.
Sok nõ kecsesen ül, némelyek kecsesen állnak, s egy-kettõ tán sokféle kecses testtartást is felvesz.
De a természetes járás az ember egész lényének kisugárzása és kifejezõje, s csak akkor szép és elõkelõ, ha valamilyen jellembeli tulajdonsággal van összhangban.
Nemegyszer úgy éreztem, hogy Zenobia lépteit - változó hangulatainak megfelelõen - könnyed és légies, vad és szenvedélyes vagy méltóságteljes indulók harmóniáját sugalló zenének kellene kísérnie.
Vártam, hogy visszatérjen az ablakhoz.
Zenobiát az a nõknél ritkatulajdonság jellemezte, hogy jó kedélyállapota végett sok testmozgásra volt szüksége, s errõl sosem mondott le.
Derûvölgyben nem lehetett olyan zord az ég vagy sáros a föld, hogy ne ment volna naponta sétálni.
Itt, a városban bizonyára inkább a két szalon hosszát járta, negyvenlábnyi fordulókkal mérve ki a mérföldeket, semmint hogy a latyakos járdán besározza szoknyáját.
Így aztán körülbelül annyi idõ múlva, amíg a tolóajtók boltíve alatt eljutott az utcai ablakhoz s onnét visszatért, ott is állt újból a karmazsinvörös függöny szárnyai közt.
Most azonban még valaki megjelent a színen.
Zenobia mögött feltûnt az az arc, amelyet elõször az erdei ösvényen láttam meg; az a férfi, aki annak idején az indákkal függönyzött remetelakom alatt Zenobia oldalán oly rejtelmesen, meghitten és mégis idegenként elhaladt.
Westervelt volt.
S noha szorosan Zenobia mögött állt, s a válla fölött nézett ki az ablakon, most is, mint az elõzõ alkalommal, az volt az érzésem, hogy Zenobia viszolyog tõle, vagy hogy tán életszférájuk összeférhetetlensége miatt kölcsönösen taszítják egymást.
De lehet, hogy ez a benyomás pusztán képzeletem és elfogultságom szüleménye volt.
A nagy távolság miatt nem láthattam arcjátékukat, amelybõl máskülönben kiolvashattam volna szándékaikat.
Most már csak Hollingsworth meg az öreg Moodie hiányzott, hogy együttlegyenek mindazok, akiket az események összefonódása - s az a hatékony módszerem, hogy ismerõseimet minden más emberi kapcsolatukból kiszakítsam -, miként egy dráma szereplõit már régen fantáziám színpadára állított.
Önmagában talán nem is volt meglepõ, hogy újból beléjük ütköztem, amikor már szabadnak képzeltem magamat.
Zenobia, ezt tudtam, megtartotta városi lakását, ahová Derûvölgybõl nemegyszer rövid idõre visszatért, s egy alkalommal Priscillát is magával vitte.
Mégis úgy éreztem, van abban valami végzetszerû, hogy a véletlen ebben a nagyvárosban az összes helyek közül éppen ide kergetett, ide szögezett, s arra kényszerített, hogy a már amúgy is elapadt rokonszenvemet afféle ügyekre vesztegessem, amelyekhez semmi közöm, s olyan emberekre, akik engem nem nagyon szeretnek.
Ez idegesített, elcsüggesztett.
Nagy erõfeszítés árán sikerült õket leráznom magamról, azt hittem, elmenekültem hús-vér koboldok elõl, megpróbáltam új erõre kapni egyet-kettõt szippantva abból a levegõbõl, amely õket nem is illeti, s íme, legnagyobb elkeseredésemre azt kellett látnom, hogy megint ugyanezek az emberek sorakoznak fel elõttem, s úgy tárják elém régi problémájukat, hogy most még megoldhatatlanabb, mint annak elõtte volt.
Hovatovább azt sem bántam volna, ha valamilyen katasztrófa történik.
Ha Hollingsworth nemes lelki alkata arra volt kárhoztatva, hogy épp a legnemesebb vonásaiból kisarjadt túlontúl állhatatos szándéka rontsa meg; ha Zenobiát csodás, nagylelkû nõi tulajdonságai sem menthetik meg; ha Priscillának naiv, odaadó gyengédsége és hite miatt el kell pusztulnia - ám legyen!
Jöjjön, aminek jönnie kell!
Ami pedig engem illet, én majd csak elnézem õket, ahogy ez számomra, úgy látszik, elrendeltetett, elnézem õket megértõn, ha ugyan ésszel felérem sorsuk értelmét és tanulságát, de mindenképpen áhítatosan és szomorúan.
És ha majd lehull a függöny, folytatom sivár életemet, amelynek valódi tartalmát a körülmények annyira felhígították, olyan sok idegen érdek szolgálatába állították.
Idõközben Zenobia és Westervelt visszahúzódott az ablaktól.
Rövid szünet következett, ezalatt én a budoárban ülõ alak felé fordítottam tekintetemet.
Kétségtelenül Priscilla volt, csak valamilyen szokatlan, cifra és elegáns ruhát viselt.
Messzirõl nézve, halvány körvonalai azt a benyomást keltették bennem, hogy bábalakját levetve, egyszerre szárnyat bontott.
Most nem szorgoskodott,
kézimunkáját ölébe ejtette, fejét hátrahajtotta, abban a pózban, amelyben már többször is láttam, mintha egy alig-alig hallható hangra figyelne.
Aztán a szalonban újból felbukkant a két alak.
Most kissé távolabb álltak az ablaktól, szemtõl szembe egymással, és - ahogy ezt Zenobia nyomatékos kézmozdulataiból láttam - olyasmirõl beszéltek, ami, legalábbis benne, szenvedélyt, indulatokat keltett.
Kisvártatva Zenobia odábblépett, és eltûnt szemem elõl.
Westervelt az ablakhoz jött, homlokát az üveghez támasztotta, és csinos arcán az a mosoly suhant végig, amely - midõn elõzõ alkalommal láttam õt - aranyba foglalt fogsora titkába beavatott.
Minden emberi lényen, aki eladta magát az ördögnek, egy vagy más formában látható valamilyen mágikus jel.
Azt képzeltem, hogy a professzornak ez a sajátságosan árulkodó mosolya az ördög kézjegye.
E férfi, ahogyan azt hamarosan tapasztaltam, szemfüles volt, akár a macska; ez ugyan legkevésbé sem intellektuális tulajdonság, de számára, valahányszor fel akart valamit deríteni, csaknem ugyanolyan hatásos fegyverül szolgált, mint az éleslátás.
És ezt most is bebizonyította, mert legkínosabb meglepetésemre felfedezett és felismert õrhelyemen.
Talán el kellett volna pirulnom, hogy Westervelt professzor rajtakapott, amint iránta és ügyei iránt ilyen leplezetlenül szaglászom.
Lehet, hogy el is pirultam.
De akárhogy volt is, eléggé megõriztem lélekjelenlétemet, nem követtem el ráadásul még azt a pipogyaságot, hogy visszahúzódjam az ablaktól.
Westervelt a szalon felé pillantott, és hívogatóan intett.
Rögtön ez után Zenobia jelent meg az ablaknál, erõsen kipirulva, s a szeme, ahogy azt bensõm megsúgta nekem, a köztünk levõ térségen át gúny mérgébe mártott, fényes nyilakat repített felém, úriember voltomat célozta meg velük.
Mi tagadás: bármilyen messzirõl nyilazott is rám, célba talált.
Felismerésének jeléül egy kis mozdulatot tett a fejével és kezével, amely üdvözlés volt és egyben elbocsátás.
A következõ pillanatban már könyörtelenül rendre utasított - ennek módját az asszonyok minden õket ért sérelemnél megtalálják, s megfelelõ alkalommal nem is takarékoskodnak vele -, leeresztve a damaszt drapéria szárnyai közt levõ fehér vászonfüggönyt.
Úgy hullt alá, mint a színházban egy-egy felvonás végén a függöny.
Priscilla eltûnt a budoárból.
A galamb azonban még továbbra is ott gubbasztott szomorúan a padlásablak tetején.
XIX. ZENOBIA SZALONJA
A nap hátralevõ órái, legalábbis részemrõl, a legutóbbi események felettitöprengésben teltek el.
Zenobia és Priscilla felbukkanására, Westervelthez fûzõdõ kapcsolatukra számtalan magyarázatot eszeltem ki és vetettem sorra el.
Mi tagadás, heves bosszúvágyat éreztem a sértés: Zenobia gúnyos pillantása miatt, s kiváltképpen azért, hogy leeresztette a függönyt, mintha személye és megfigyelõképességem közé mindenáron valamiféle válaszfalat kellett volna állítania.
Talán azt képzeli, hogy engem csak az otromba kíváncsiság sarkall?!
Zenobiának jobban kellene ismernie engem, semhogy ezt feltételezze rólam.
Méltányolnia kellene elmémnek-szívemnek azt a hajlamát, amely (gyakran akaratom ellenére és nyugalmam rovására) arra kényszerít, hogy mások életét éljem, s hogy igyekezzem - mély rokonszenvvel, finom ösztönnel, feljegyzésre alig érdemes dolgok megfigyelésével, átfogó szellemi harmónia kialakításával kiismerni az Isten által számomra kijelölt sorstársaimnak még önmaguk elõtt is rejtve maradt titkait.
Úgy éreztem, egy olyan nõnek, mint Zenobia és egy olyan férfinak, mint Hollingsworth, életük összes lehetséges szemlélõje közül engem kellett volna választania.
Most is, amikor ez a történet már réges-rég a múlté, az a véleményem, hogy erre a szerepre én lettem volna a legalkalmasabb.
Igaz, lehet, hogy elmarasztaltam volna õket.
Ha egy személyben bíró és tanú vagyok. Ítéletem esetleg éppoly szigorú lett volna, mint a végzeté.
De eredendõen nemes jellemük minden vonását, a kísértés elleni küzdelmüket, a vasakarat szükségességét, s ugyanígy a szenvedélybõl és kétségbeesésbõl fakadó minden enyhítõ körülményt, s a tévedéssel együtt járó minden lelkifurdalást, még ha nem tudta is a bajt megakadályozni, minden megbánást, amely jutalmul büntetésre tart igényt, figyelembe vettem volna.
Persze, az is igaz, hogy bizonyára fenntartás nélkül jóváhagytam volna az elkerülhetetlen büntetést.
De legalább szomorúan, csorbítatlan szeretettel szabtam volna ki.
És amikor már minden lezáródott, elmentem volna mintegy összegyûjteni a máglyahalált haltak fehér hamvait, s miután már megbûnhõdtek vétkeikért, elmondtam volna a világnak, micsoda emberi érték pusztult itt el, aminek sosem zengte el dicséretét.
Hintaszékemben ültem, jó messze az ablaktól, nehogy megint ugyanolyan rendreutasításnak tegyem ki magamat, mint amilyenben egyszer már részesültem.
Pillantásom mégis a szemközti házra tévedt, de semmi újat nem fedeztem fel.
Késõ délután a templomtorony szélkakasa jelezte, hogy a szél megfordult; elõbújt a nap, de csak halványan, mintha sugarainak aranyborához ugyanannyi vizet kevertek volna.
S fénye mégis elárasztotta az egész épületsort, ott ragyogott az ablakokon, megcsillant a nedves tetõkön, majd lassan felfelé kúszva a kéményfejekre ült. Innen aztán még magasabbra szárnyalt, egy pillanatra megpihent a torony csúcsán, s ezzel a derûs ragyogás utolsó menedékhelyévé tette ezen az egész komor környéken.
A következõ másodpercben már eltûnt.
Mindenre félhomály borult, mintha sötét hózápor hullt volna alá; s mielõtt még teljesen besötétedett, a szálloda gongja teára invitált.
Amikor visszatértem szobámba, Zenobia szalonjának fehér függönyén egy petróleumlámpa fénye szûrõdött át.
Néha-néha egy elsuhanó alak árnyéka hullott a függönyre, körvonalai azonban annyira elmosódottak voltak, hogy ezt a hieroglifát még a legmerészebb feltevésekkel sem tudtam megfejteni.
És ekkor rádöbbentem, micsoda képtelenség, hogy ostoba feltevésekkel gyötröm magamat. Így akarom kiókumlálni, mi történik a szalonban, holott csak rajtam múlik, hogy odamenjek. Zenobiához fûzõdõ, ez ideig még változatlan kapcsolatom, mint jó barátot, mint társát egy életre szóló vállalkozásban, feljogosított rá, hogy meglátogassam - sõt, az udvariasság egyenesen ezt követelte tõlem.
Csak azért nem ismertem fel már korábban ezt a kötelességemet, mert mi ott Derûvölgyben a társadalmi illemszabályokat semmibe vettük.
De most már semmiképp sem vonhatom ki magamat alóla.
Ennek a hirtelen támadt ösztönzõ erõnek engedelmeskedve, csakhamar abban a házban találtam magamat, amelyet hátulról az elmúlt két napon át olyan odaadón figyeltem.
Egy szolga átvette névjegyemet, néhány pillanat múltán visszatért, és felvezetett a lépcsõn.
Felfelé menet hangos, szinte diadalmasan felharsanó zongoraszó ütötte meg a fülemet. Úgy éreztem, Zenobia lénye csendül ki belõle, noha eddig fogalmam sem volt róla, hogy zongorázik.
Két-három kanári e hangorkán hallatára izgatottan fütyörészni kezdett - mindent elkövettek, hogy a zongoraszóhoz hasonló melódiát csaljanak elõ torkukból.
Az utcára nézõ szalon ajtaján át ragyogó fény áradt; s alig léptem át a küszöbön, Zenobia máris nevetve, kezét nyújtva jött elém.
- Ó, Mr. Coverdale - mondta mosolyogva, de e mosoly, úgy láttam, gúnnyal vegyes haragot rejteget -, jólesik, hogy továbbra is ilyen nagy érdeklõdést tanúsít az ügyeim iránt!
Már régóta tudom, hogy maga amolyan transzcendentális jenki, megvan magában honfitársainak az a velük született hajlama, hogy közel s távolban mindent tüzetesen megvizsgáljon. De a maga esetében ez a hajlam csaknem poétikus, hisz kielégítésére igen kifinomult eszközöket vesz igénybe.
Ilyen körülmények közt megbocsáthatatlan eljárás volt részemrõl, hogy leeresztettem a függönyt, ugye?
- Nem mondhatnám, hogy nagyon okosan csinálta - válaszoltam, igyekezve leplezni keserûségemet, amit azonban Zenobia bizonyára mégis kiérzett hangomból.
- Valójában úgysem lehet semmit elrejteni ebben a világban, hogy a másvilágról ne is beszéljek.
Ezért be kellene érnünk azzal, hogy magatartásunk tanúit, indítékaink vizsgálóit az adott körülmények közt lehetséges legnemesebb szempontok vezérlik.
Engem, amennyiben efelõl biztos lehetnék, nagyon boldoggá tenne, ha kimeríthetetlen emberi rokonszenv kísérne végig életutamon.
- A megértõ rokonszenvet õrangyalunkra kell bíznunk, ha egyáltalán van õrangyalunk - jegyezte meg Zenobia.
- Ameddig szánalmas sorsom egyetlen szemlélõje egy szálloda ablakában álló fiatalember, addig fenntartom magamnak a jogot, hogy leeresszem a függönyömet.
E beszélgetés közben Zenobia egyre nyújtotta felém a kezét, s így gyengéden megérintettem ujjammal.
Magatartása, fesztelensége ellenére is ráébresztett, hogy nincs köztünk igazi bizalom.
Felötlött bennem az az elszomorító gondolat, milyen nagy a különbség mostani beszélgetésünk és az elsõ találkozásunk között.
Annak idején a falusi kandalló meleg fényében Zenobia vidáman, reménnyel eltelve köszöntött, erõs nõvéri kézszorítása ugyanannyi szeretetet és kedvességet fejezett ki, mintha más nõ átölelte volna nyakamat, vagy testvéri csókra nyújtotta volna az arcát.
Ez a különbség éppoly éles volt, mint akkori külseje - egyszerû ruhája s egyetlen ékessége: a hajába tûzött csodás virág - és a mostani közt. Szépségét az öltözék és az ékszerek, amennyire csak lehetett, kiemelték.
S felettébb kiemelték.
Nem mintha bármi újat nyújthattak vagy bármit hozzátehettek volna azokhoz az adományokhoz, amelyekkel a természet Zenobiát olyan bõkezûen felruházta.
De a rajta levõ drága holmik és a nyakán csillogó ékszerek mintegy lámpásul szolgáltak, feltárták szépségének azokat a vonásait, amelyeknek éppen ilyen megvilágításra volt szükségük, hogy igazában láthatók legyenek.
Még elmaradhatatlan virága is, noha úgy látszott, most is ugyanazt a fajtát viseli, hideg és fényes átalakuláson ment át: most ugyanis egy remek ékszerben öltött alakot, s mintegy az utolsó simítás volt, amely Zenobiát tökéletes mûvészi alkotássá avatta.
- Szinte az az érzésem - kívánkozott ki belõlem -, mintha sosem találkoztunk volna.
Hány esztendõvel ezelõtt volt, kérdeztem magamtól, hogy utoljára ott ültünk Eliot szószéke alatt, ahol Hollingsworth elheveredett az avaron, s Priscilla a lábához kuporodott?!
Igaz volna, Zenobia, hogy maga egykor közénk: a komoly, töprengõ, emberbaráti munkások kis csapatába tartozónak tekintette magát?
- Azoknak az eszméknek megvan a maguk helye és ideje - válaszolta hûvösen.
- És szerintem nagyon korlátolt az az elme, amely csak efféle eszméket képes befogadni.
Magatartása meghökkentett.
Mi több: a szoba ragyogása a szó szoros értelmében elvakított.
Középen csillár lógott, ki tudja, hány lánggal, s ezenkívül két-három asztali lámpa és márvány falikar is fokozta fehér fényével a csillár ragyogását.
A berendezés rendkívül fényûzõ volt.
Öreg tanyaházunk után, ahol egy egyszerû asztal meg néhány pad állt az ebédlõben s egy-két nádszék a tisztaszobában, úgy éreztem, itt megvalósult a képzelet minden szeszélye, amely a költséges vágyak kielégítésének és a pompás kényelemnek változatos módjaiban leli örömét.
Képek, márványszobrok, vázák - egyszóval a fényûzés annyiféle formája, hogy legfeljebb egy árverési hirdetményben volna célja felsorolni valamennyit -, s mindezt még megismételte és megkettõzte az a nagy tükör, amelyben Zenobia büszke alakját és önmagamat láttam.
Mi tagadás, keserû szégyen fogott el a látványra, ahogy minden erõmmel igyekeztem ellenállni a hatásnak, amelyet Zenobia rám akart kényszeríteni.
Szívem mélyén tiltakoztam ellene. Így próbáltam megõrizni lelki egyensúlyomat.
Az õt övezõ pompában - ékszereinek túlzott bõségében, amely tökéletesen illett dús termetéhez és érett szépségéhez -, én rosszindulatúan az igazi jellemét akartam felfedezni: a szenvedélyes, fényûzõ, az egyszerûség híján levõ nõt, aki nem igazán kifinomult, akinek nincs csiszolt, tökéletes ízlése.
De a következõ pillanatban Zenobia minden ellenérzésemet félresöpörte.
Beláttam, megilleti, hogy tetszése szerint bármekkora pompával övezze magát, hogy ezer és ezer olyan dolgot mûvelhet, ami más, szegényesebb, gyatrább, gyengébb alkatú nõknél nevetséges volna.
De ma sem tudom, vajon akkor láttam-e Zenobia igazi lényét, vagy pedig a derûvölgyi volt-e az igazi.
Mindkettõben ott rejlett valami abból a csalóka látszatból, amellyel a nagy színésznõk körülveszik magukat.
- Végleg eljött Derûvölgybõl? - tudakoltam.
- Miért gondolja? - kérdezte.
- Nem is tudom - válaszoltam -, talán csak azért, mert ma már szinte álomnak látszik, hogy ott valaha együtt voltunk.
- Nekem nem - mondta Zenobia.
- Szerintem szegényes, fantáziátlan az olyanember, aki csak egyetlenegy alakban képes megjelenni, s akinek az egész múltat álommá kell átformálnia, ha a jelen történetesen nem hasonlít hozzá.
Miért kellene beérnünk az elmúlt néhány hónap egyszerû életével, és kizárni minden más életformát?
Jó élet volt, ám vannak ugyanolyan jók, sõt jobbak is.
De azért ne gondolja, hogy elítélem azokat, akik annak az életnek teljesebben adják át magukat, mint ahogy én a magam személyét illetõen helyesnek tartom.
Bosszantott, hogy ilyen önelégült, leereszkedõ, fenntartásokkal tele elismeréssel és bírálattal illeti azt a rendszert, amelynek sokan - talán ugyanolyan kiváló tulajdonságokkal megáldott emberek, mint a mi fenséges Zenobiánk minden földi törekvésüket, legmagasztosabb becsvágyukat szentelték.
Elhatároztam, megbizonyosodom róla, nem ûzhetem-e ki valamiféle varázslattal abból a szerepbõl, amit játszott.
Kényszeríteni akartam, hogy bepillantást engedjen való lényébe, hadd lássam meg valamilyen vonását, valamilyen szenvedélyét, mindegy, hogy jó vagy rossz, csak az a fõ, hogy õszinte legyen.
- Az imént olyan korlátolt gondolkodású emberekre célzott, akik csak egyetlen életmódot ismernek - jegyeztem meg hûvösen. - Errõl a mi szegény Hollingsworth barátunk jut eszembe.
Lehet, hogy maga is rá gondolt, amikor ezt a megjegyzést tette.
Szerencsétlen flótás!
Nagy kár, hogy szerény mûveltsége következtében egyetlenegy eszmének áldozza fel magát; különösen amikor nem sok józan ész kell ahhoz, hogy valaki belássa, eszméje teljességgel megvalósíthatatlan.
Most, hogy visszatértem a nagyvilágba, és megfelelõ távlatból nézem a tervét, minden õszinte tiszteletemre szükségem van ez iránt a derék, jó szándékú ember iránt, nehogy én is éppúgy kinevessem, mint ahogy tapasztalatom szerint mindenki más a társadalmi életben.
Zenobia elpirult, szeme szikrákat szórt, és arckifejezése olyanszenvedélyessé vált, mintha egész lényén hirtelen forró láng áradt volna szét.
Kísérletem tehát sikerrel járt.
Zenobia akaratlanul is kimutatta szívét, való lényét, midõn ennyire rossz néven vette tõlem, hogy lekicsinylõn, szánakozón, félig nyájasan, félig gúnyosan emlegettem azt a férfit, aki neki mindene.
Ezt, úgy látszik, õ is érezte, mert csakhamar leküzdötte zihálását, ugyanolyan büszke és magabiztos lett, mint annak elõtte.
- Azt hiszem - jegyezte meg nyugodt hangon -, maga nem méltányolja eléggé Mr. Hollingsworth valódi értékeit.
A vak lelkesedés, egyetlen eszmének szemellenzõs hajszolása többnyire valóban nevetséges, s egy közönséges ember jó hírét feltétlenül tönkreteszi; ezt csak nagyon fennkölt és erõs egyéniség kerülheti el.
De a nagy emberek... ezt maga, úgy látszik, nem tudja... csakis egy nagy eszme ihletõ hatására jutnak el a számukra normális állapotba.
És én, mint Mr. Hollingsworth barátja, s mint elfogulatlan szemlélõ, azt mondom magának, hogy szerintem õ ezek közé az emberek közé tartozik.
Az viszont megbocsátható, hogy maga nevetségesnek látja õt.
Az is - a maga szemében!
Nincs a nemes, bátor egyéniségnek biztosabb próbaköve annál a képességnél, mennyire tudja megkülönböztetni a bátorságot a vakmerõségtõl.
Zenobia velõs megállapításának nem mertem ellentmondani.
És õszintén szólva csodáltam hûségét.
Hollingsworth delejes erejének újabb bizonyítékát tárta elém az a felfedezés, hogy e gyönyörû nõre tett hatása ugyanolyan erõs volt itt, ebben a mesterkélt környezetben, mint annak idején a szürke szikla lábánál és a vad nyírfák közt az erdei ösvényen, ahol Zenobia olyan szenvedélyesen szorította kebléhez a férfi kezét.
Ez a nagy, nyers, bozontos, sötét bõrû férfi!
És Zenobia szerelmes belé!
- Priscillát is magával hozta? - kérdeztem.
- Már többször is megfordult a fejemben, hogy nagyon is érzékeny vérmérséklete miatt nem egészen biztonságos számára, hogy állandóan egy Hollingsworthhöz hasonló férfi környezetében legyen.
Az ilyen gyengéd és finom lelkületû nõk, gondolom, gyakran nagyon is értékelik a férfiak heroikus tulajdonságait.
De feltételezem, hogy õk is, ugyanúgy, mint bármely nõ, hatni tudnak a férfiakra.
Hollingsworth aligha ajándékozna meg vonzalmával valakit, akinek önálló nézetei vannak, csakis olyat, akit teljesen feloldhat magában.
És Priscilla iránt szemmel láthatóan nagy gyengédséget tanúsít.
Zenobia elfordult.
De megláttam arcát a tükörben, nagyon sápadt volt; olyansápadt volt pompás öltözékében, mintha halotti lepelbe burkolózott volna.
- Igen, Priscilla is itt van - mondta a szokottnál kissé halkabban.
– Hát ezt nem kémlelte ki a szobája ablakából?
Akar vele beszélni?
Néhány lépést tett a hátsó szalon felé, majd bekiáltott:
- Priscilla, Priscilla drágám!
XX. ELTÛNNEK
Priscilla azonnal jelentkezett a hívásra, s a budoár ajtaján bejött a szobába.
Azt hittem, Zenobia valamilyen módon megakadályozza majd, hogy beszéljek azzal a lánnyal, akinek szívbeli érdekei annyira keresztezik az õ érdekeit, hogy ebbõl Priscillára vagy õrá csak nagy bánat, sõt katasztrófa származhat. Most rájöttem, milyen ostoba feltételezés volt ez.
Hisz Priscilla csupán az események sötét árján sodródó levél, akarata vagy tervei nem befolyásolhatják az eseményeket - valószínûleg nem is sejti, merre hajtja az ár, tán nem is érzi ellenállhatatlan sodrását -, s így nem áll fenn az a veszély, hogy Zenobia szándékairól bármit is eláruljon nekem.
Amikor meglátott, az érzelmek minden különösebb jele nélkül jött felém. Kezet nyújtottam, mire õ olyanformán viszonozta mozdulatomat, mintha egészen gyenge delejes erõre reagálna.
- Örülök, hogy látom magát, kedves Priscillám - üdvözöltem, s megfogtam a kezét -, de manapság, ha bármit látok, azon tûnõdöm, vajon ébren vagyok-e?
Magát meg mindig is amolyan álombéli lénynek láttam, s most még inkább, mint valaha.
- Ó, az ujjaim valóságosak - válaszolta, s épp csak viszonozva kézszorításomat, máris elengedte a kezemet.
- De miért nevez álombéli lénynek?
Zenobia nálam sokkal álomszerûbb, hisz olyan gyönyörû, olyan gyönyörû!
És azt hiszem - tette hozzá, mintha hangosan gondolkodna -, ezt mindenki látja.
Ami engem illet, én e pillanatban Priscilla és nem Zenobia szépségén tûnõdtem.
Priscilla ahhoz a típushoz tartozott, amelynek szépségét a meg nem felelõ öltözet teljesen elhomályosítja. Bája nem volt eléggé határozott és szembeszökõ, hogy például egy rosszul megválasztott színt vagy szabást kiállt volna.
Az õ esetében az volt a legbiztonságosabb, ha nem is próbálkozik semmiféle cicomával, mert igazán hozzáillõ díszt csak tökéletes ízlés vagy szerencsés véletlen nyújthatott neki.
Ezúttal tiszta fehérbe volt öltözve, valamilyen fátyolszerû anyaggal ékesítve, amely - ahogy most, a tovatûnt hosszú évek után emlékezetembe idézem alakját, sötét haja halvány csillogását, szemérmesen rám emelt fekete szemét - mint valami köd lengedezett körülötte.
Azon töprengtem, vajon mi indította arra Zenobiát, hogy ezt a szegény lányt ilyen gyönyörûvé varázsolja?
Ilyesmit csak kevés nõ engedhet meg magának, hisz ahogy az egyikrõl a másikra pillantottam, Zenobia tündöklõ fénye egyáltalán nem csökkentette Priscilla szelídebb varázslatát, sõt talán még inkább fokozta.
- Hogy tetszik magának? - kérdezte Zenobia.
Nem értettem azt a szomorkásán nyájas pillantást, amelyet Priscillára vetett.
Egy lépést tett elõre, magához intette a lányt, megcsókolta arcát, majd egy kis elbocsátó mozdulattal a szoba másik felébe ment.
Követtem.
- Csodálatos teremtés - válaszoltam.
- Mióta közénk jött, halványan mindig is éreztem épp azt a bájt, amit most maga kihozott belõle.
De eddig sosem volt ilyen szembeszökõ.
Olyan gyönyörû, mint egy virágszál!
- Hasonlítsa virághoz, ha úgy tetszik - mondta Zenobia.
- Maga költõ, vagy legalábbis manapság költõszámba megy, s így joga van rá, hogy képzeletben mintegy színházi látcsõvel nézegesse a nõket.
Csodálom, hogy a szerelemnek abban a nemrégiben élvezett árkádiai szabadságában nem jutott eszébe, hogy Priscillába szeressen.
A társasági életben egy ízig-vérig amerikai persze álmában se gondolna rá, hogy átlépje azt a láthatatlan határt, amely az egyik társadalmi osztályt a másiktól elválasztja.
De mit érdekelte a társadalmi rang a derûvölgyi telepeseket?
- Nem azért követtem volna el nagy szamárságot, ha beleszeretek Priscillába- jegyeztem meg.
- Egyébként Hollingsworth látta már ebben a ruhában?
- Miért emlegeti õt unos-untalan? - kérdezte Zenobia halkan, és rosszalló pillantása arcomról Priscilláéra vándorolt.
- Maga nem tudja, mit cselekszik!
Higgye el nekem, uram, veszélyes dolog puszta léhaságból és szórakozásból így játszogatni komoly emberi érzelmekkel.
Ezt nem tûröm tovább!
Ilyesmi többé ne forduljon elõ!
Figyelmeztetem!
- Igazságtalan, sõt nagyon igazságtalan velem - válaszoltam.
– Valamilyen meghatározhatatlan kötelességérzet kényszerít rá, hogy gondolataim, és ezért a szavaim is, minduntalan erre a témára térjenek vissza.
- Ó, ez az elcsépelt hivatkozás a kötelességre! - suttogta Zenobia gúnyos hangon, amely akár a kígyó sziszegése mart belém.
- Számtalanszor hallottam ezt már olyanoktól, akik bele akartak avatkozni ügyeimbe, s így pontosan tudom, mit jelent.
Bigottságot, önhittséget, pimasz kíváncsiskodást, tolakodást, félig felfogott dolgok sekélyes értelmezésére alapított, hidegvérû kritikát, szörnyû szkepticizmust mindenki más lelkiismeretessége vagy bölcsessége iránt, kivéve a saját magáét, tiszteletlen hajlamot, hogy a gondviselést semmibe vegye, s e szentség helyébe önmagát ültesse - ezekbõl és ezekhez hasonló hitvány indítékokból ered a maga kötelességérzete!
De vigyázzon, uram!
Minden képzelt éleslátása ellenére is vakon avatkozik bele ezekbe az ügyekbe.
És beavatkozásának minden káros következményéért magát fogom felelõssé tenni!
Ez a nõstény oroszlán, mint láttam, olyan kedélyállapotban van, hogy ha tovább bõszítem, vagy talán már anélkül is -, menten rám veti magát.
Meghajoltam, s mivel nemigen tudtam, mi egyebet tehetnék, indulni készülõdtem.
De ekkor újból Priscillára pillantottam, aki közben egy sarokba húzódott, mire szívemen elviselhetetlen csüggedés vett erõt, nem tudtam, miért, csak azt éreztem, Priscillával van valamilyen kapcsolatban.
Hozzáléptem, kezemet nyújtottam, õ azonban nem mozdult.
Mindig is sajátságai közé tartozott, hogy még a legbarátibb érintéstõl is viszolygott, kivéve ha Zenobiáról vagy Hollingsworthrõl volt szó.
Zenobia egész idõ alatt figyelt minket, de olyan közömbös arckifejezéssel, mintha nem is érdekelné, mit beszélünk.
- Priscilla - kérdeztem lehalkítva hangomat -, mikor megy vissza Derûvölgybe?
- Ha majd visszavisznek - válaszolta.
- Saját akaratából jött el onnan? - faggattam.
- Én csak sodródom, mint a levél - felelte -, nincs szabad akaratom.
- Hollingsworth tudja, hogy itt van? - kérdeztem.
- Õ mondta, hogy jöjjek ide - válaszolta Priscilla.
Meglepetten nézett rám, mintha egyenesen elképzelhetetlen lett volna, hogy Hollingsworth beleegyezése nélkül ilyen lépésre szánja el magát.
- Micsoda hatalma van ennek az embernek Priscilla egész lénye felett -dünnyögtem a fogaim között.
- Nos, ahogy Zenobia olyan nyájasan tudomásomra hozta, itt nincs több keresnivalóm.
Mosom kezeimet.
A következmények szálljanak Hollingsworth fejére!
Priscilla - tettem hozzá fennhangon -, nem tudom, találkozunk-e még valaha.
Isten áldja!
E szavaim közben egy kocsi dübörgött végig az utcán, és megállt a ház elõtt.
Megszólalt az utcai csengõ, s rögtön ezután a lépcsõn léptek hangzottak.
Zenobia egy kendõt dobott magára.
- Mr. Coverdale - mondta hûvös udvariassággal -, bocsásson meg nekünk.
Programunk van, elmegyünk hazulról.
- Hová? - kérdeztem.
- Nem gondolja, hogy ez már kissé illetlen kérdés? - jegyezte megmosolyogva.
- De akárhogy is van, választ nem kap rá.
Nyílt a szalon ajtaja, s Westervelt jelent meg.
Választékosan volt öltözve, mint aki elõkelõ társaságba indul.
Végtelen ellenszenvet éreztem iránta.
Ellenszenvem ezúttal abban nyilvánult meg, hogy a hátam borsódzott, mintha egy sötét helyen tapogatózva valamilyen hideg és nyálkás dolgot érintettem volna meg; s azt kérdezném magamtól, mi ez a titokzatos utálatosság.
Azt azonban el kellett ismernem, hogy szépség, csiszolt modor, úriemberhez illõ külsõségek dolgában Westerveltnek aligha akadhatott párja.
Miután meghajolt Zenobia elõtt, és elegáns mozdulattal üdvözölte a sarokba húzódott Priscillát, egy könnyed, de udvarias fõhajtással engem is köszöntött.
- Jöjjön, Priscilla - mondta Zenobia -, ideje, hogy induljunk.
Jó estét, Mr. Coverdale.
Priscilla lassan megindult, de a szalon közepén megállítottam.
- Priscilla - kérdeztem a többiek füle hallatára -, tudja, hová megy?
- Nem tudom - válaszolta.
- Jól teszi, hogy elmegy? - faggattam. - És saját jószántából megy?
Ha nem, mondja meg nekem, én a maga barátja vagyok és Hollingsworth barátja.
Feleljen, kérem, azonnal.
- Priscilla valószínûleg régebbi barátjának tart engem, mint akár Mr. Coverdale-t, akár Mr. Hollingswortht - jegyezte meg mosolyogva Westervelt.
- De a magam részérõl átengedem neki a döntést.
E szavak közben nyájasan magához intette Priscillát, aki könnyedén, mintegy tündér, elsuhant mellettem, s a férfi feléje nyújtott karjába karolt. Másik karját Westervelt Zenobiának nyújtotta, aki azonban büszke, szépséges arcát félrefordítva olyan pillantást vetett rá, amely - Zenobia profiljából ítélve - halálra sújtotta volna a férfit, ha lett volna szíve, vagy ha e pillantás elért volna odáig.
De így csak visszapattant udvarias ábrázatáról, akár a nyíl a sima acélról.
Hármasban lementek a lépcsõn, s mire én a kapuhoz értem, a kocsijuk már elindult.
XXI. EGY RÉGI ISMERÕS
Így hát mindenki megvonta tõlem a bizalmat, s mivel bárhogy törtem a fejemet, csak addig a ködös érzésig jutottam el, hogy valamit rejtegetnek elõlem, ezért a legjózanabb dolog az lett volna, ha e nem rám tartozó, kusza ügyek terhét ledobom magamról.
És a leghelyesebb eljárásnak nyilvánvalóan azt látszott, hogy máshová költözzem.
Itt betolakodó voltam.
Másutt talán olyan körülményekre találok, amelyek kielégítik egyéni érdeklõdésemet, s olyan emberekre, akik ugyanannyi rokonszenvet tanúsítanak irántam, mint én õirántuk.
Ekkor azonban eszembe jutott, hogy van még egy elintéznivalóm.
Moodie és Priscilla kapcsolatán töprengve elhatároztam, hogy beszélek az öregemberrel, meggyõzõdöm róla, vajon ez a bonyodalmas ügy nála is éppoly kibogozhatatlan, mint másutt mindenütt.
Nagyjából ismertem Moodie vadászterületét. Így aztán másnap elmentem az egyik vendéglõ söntésébe, amelynek környékén ólálkodni szokott.
Eléggé jó hírû hely volt, étel, ital és szívnivaló dolgában minden igényt kielégített; fiatal és léha koromban, amikor még nem nõtt be a fejem lágya, sok éjt és napot töltöttem itt: elszórakoztam a körülöttem üldögélõ szomjas lelkek komoly hangulatán és józan vigadozásán.
Beléptem a helyiségbe, de az öreg Moodie-t sehol sem láttam.
Hogy gyorsabban teljen az idõ, szivarra gyújtottam, s egy sarokba húzódva csöndes - rokonszenvbõl kissé pityókos - élvezettel szemléltem az itteni szokásos sürgõ-forgó életet.
A söntést ízlésesen rendezték be,
a falakat képek díszítették. Az egyik olajfestmény csodálatosan ízletesnek és porhanyósnak látszó bifszteket ábrázolt; az ember sóhajtva vette tudomásul, hogy csak képzelet szülte, és sose kerülhet rostélyra.
Egy másik nagyszerû mûalkotás pompás vesepecsenye élethû képe volt, a harmadik egy szarvas hátsó fertályát ábrázolta patáival és rõtszínû bundájával egyetemben, a negyedik egy lazac fejét és hátát, s végül a legtökéletesebb képen egy falka amerikai vadkacsát láttam; pettyes tollaikat a mûvész daguerrotipet megszégyenítõ hûséggel pingálta le.
Ezeket a csendéleteket, gondolom, nagyon éhes piktor festette, fantáziáját az étvágy sarkallta, s remélhetõleg megszerezte velük azt a jogot, hogy mindennapi ebédjéül a lefestett ételek közül a neki legkedvesebbet válassza.
Aztán volt ott egy finom, érett sajt, úgyszólván a kukacokat is látni lehetett benne; meg egy kistányéron néhány. Ízlésesen feldíszített szardínia, szinte csepegett róluk az olaj, amelyben elõzõleg álltak.
Mindezek az ínyencségek annyira élethûek voltak, hogy az ember azt hihette, valódiak, s mégis valamilyen leírhatatlan eszményi szépség jellemezte õket, letisztított róluk minden húsos és zsíros vaskosságot, s ilyen módon az emberi élet még e legprózaibb tevékenységének is díszt és nemességet, sõt melegséget, vidámságot és tartalmat kölcsönzött.
Egyes festmények régi korok derék - valószínûleg flamand - borisszáit ábrázolták, zekében, hasított ingujjal; fantasztikusan hosszú szárú talpas poharakból iszogattak, vidáman kortyoltak, örökkévalóságig tartó hangtalan nevetés és danászás közepette, bajszuk alatt az idõk végéig pezsgõ bugyborékolt, vagy burgundi vörös árja futott le szakadatlanul a torkukon.
De a söntés egyik sötét sarkában még egy kitûnõ kis kép lógott; rongyos, püffedt képû, új-angliai duhajt ábrázolt, ahogy egy padon elnyúlva alszik, nehéz, öntudatlan mámorban.
A festmény túlságosan is híven ábrázolta az élõhalottat.
Szinte az orromban éreztem a borgõzt, amely emberünket kábulatba ejtette.
Az egyetlen vigasz abban a kényszerû megfontolásban rejlett, hogy a szerencsétlen flótás, bármilyen valóságosnak látszott is, mégiscsak a képzelet szüleménye volt, festett vászondarab, amelyre nem vár sem delirium tremens, sem a másnapos macskajaj undora.
Mivel addigra már tizenegy óra is elmúlt, a söntés két csaposa jóformán megállás nélkül dolgozott.
Az egyik fiatalember páratlan ügyességet tanúsított a ginkoktél készítésében.
Lenyûgözõ látvány volt, ahogy két kezében egy-egy pohárral a tartalmukat az egyikbõl a másikba loccsantotta.
Sose öntötte mellé, sose löttyentette ki egyetlen cseppjét sem, szinte kényszerítette a habzó folyadékot, hogy az egyik pohárból kifröccsenve a másikba csurranjon, meghatározott, kiszámított, nagy parabolaívben, akár egy bolygó keringési pályája.
A fiatalembernek szép homloka volt, közvetlenül a szemöldöke felett jókora domborulattal; kétségkívül kiváló szellemi képességekkel rendelkezett, amelyeket e hasznot hajtó célnak szentelt; csakis a ginkoktéljáról volt híres, de ezt az egyetlen képességét jól kamatoztatta.
E koktél és a többi mesterséges italkeverék (legalább húszféle akadt belõlük, bár azt gyanítom, többnyire csak képzeletbeli különbség volt köztük) a fiatalabb vendégek körében, akik még az iszákosságnak legfeljebb csak a második stációjáig jutottak el, nagy népszerûségnek örvendett.
Ezzel szemben a megrögzött vén korhelyek - akiknek, ha csapra ütnék õket, vér helyett vörös szeszes ital folyna ereikbõl - általában beérték az egyszerû szódavizes pálinkával, ginnel vagy nyugat-indiai rummal, s mielõtt hörpintettek belõle, bevezetésképpen gyakran tettek egy-egy szakszerû megjegyzést az ital gyógyhatására, gyomorerõsítõ tulajdonságaira.
Két-három vendégnek saját palackja volt a pult mögött, s ha vérvörös szemmel a csaposra kacsintottak, menten elõkerült ez a bizonyos finom szíverõsítõ, amely iránt ismerõseik nagy érdeklõdést tanúsítottak, s különleges kegynek tartották, hogyha egyet- egyet kortyinthattak belõle.
Ezek a jóemberek, öregek és fiatalok egyaránt, jenki szokás szerint mindenkörülmények közt illendõen, a lehetõ legkifogástalanabbul viselkedtek.
Minél többet ittak, annál józanabbak lettek; se zavaros locsogást, se hangos röhögést nem lehetett itt hallani.
Szopogatták borosflaskáik örömöt osztó tüzét, bensõjükben õrizgették, csak a szívük, amelyet melengetett és vigasztalt, tudta, milyen boldogsággal ajándékozza meg õket.
Igaz, szemük kissé hunyorgott, minden pohár után nagyot krákogtak, gyomorszájukat simogatták, mintha az ottani kellemes bizsergés élvezetük kitapintható eleme volna.
Az ital hatása kétségkívül ott s nem az agyban tetõzött.
Ám az ivászat igazi célja - s ez, míg csak a világ világ lesz, mindig ivásra vagy valami hasonlóra fogja csábítani az embereket -, az igazi élvezet az ifjúság és az életerõ megújulása volt, a jelen és a jövõ friss, vidám érzete, amellyel az ital körülbelül egy negyedórára elárasztotta szervezetüket.
És ha mi, bornemisszák ezeket a negyedórákat az emberi élet summájára nézve kevésbé káros módon - de a csiklandósabb ízek kedvéért mégis némi illetlenséggel fûszerezve - meg tudjuk szerezni magunknak, akkor jogosan megkondíthatjuk a gyõzelmi harangokat!
A söntés legfõbb ékessége egy apró szökõkút volt, a pulton átlövellte féllegyezõszerû sugarát, majd szikrázva egy ovális medencébe, egy tavacskába hullajtotta, ahol aranyhalak úszkáltak.
A medence alját korállal és mesterséges sziklákkal díszített fényes homok borította; a halak csillogva siklottak erre-arra, hol felfelé fordították aranyos fényû oldalukat, hol eltûntek a víz árnyékai közt, miként a költõkkel álmukban kacérkodó, szeszélyes gondolatok.
Úgy éreztem, soha, sehol sem létezhetnek vízivó lények, amelyeket kevésbé fertõzött meg a környezet rossz példája; akaratlanul is azon töprengtem, vajon nem fordult-e még elõ, hogy egyik- másik hóbortos korhely egy pohár italt a tavacskájukba ürített.
Micsoda mámorító ötlet!
Ki ne kívánna hal lenni, ha elengedhetetlen lételemével együtt jókedvet lélegezhet be?!
Már-már feladtam a reményt, hogy találkozhatom az öreg Moodie-val, amikor egyszerre megpillantottam a karját. Egy spanyolfal mögül nyújtotta ki, amelyet a szégyenlõsebb borisszák kedvéért állítottak fel.
Priscilla egyik kis erszényét tartotta kezében, és csendesen ajánlgatta valamelyik, közelben álló vendég figyelmébe.
Az öreg Moodie-nak ez megrögzött szokása volt.
Az ember nem is igen látta õt közeledni, csak egyszerre észrevette, hogy ott van, s nem is sejtette, honnan bukkant elõ.
Mint valami szellem suhant erre-arra, közvetlen közelünkben öltött hirtelen alakot, kínálgatta szegényes portékáját, kellõ ideig várakozott, hogy megvásárolhassuk, ha kedvünk szottyan rá, aztán mintegy két lélegzet közt eltûnt, miközben nekünk már egészen máson járt az eszünk.
Valami ösztönös együttérzés, amely akkori, fogékonyabb életkoromban gyakran irányította cselekedeteimet, arra késztetett, hogy ezúttal én is minden feltûnés nélkül közeledjem ehhez az öregemberhez.
Így aztán, amikor szokása szerint valószínûleg már eltûnni készülõdött, ott álltam szorosan mellette.
- Ó - mondta, tõle szokatlan nyomatékkal -, hisz ez Mr. Coverdale!
- Igen, Mr. Moodie, a maga régi ismerõse - válaszoltam.
- Már régen volt, ugye, hogy Derûvölgyben együtt falatoztunk, s még sokkal régebben, hogy az utcasarkon beszélgettünk.
- Bizony, jó ideje volt - mondta az öregember.
Úgy láttam, ennél többet nem is akar mondani.
Lénye annyira fakó és petyhüdt volt, olyan halványan rajzolódott ki a valóság vásznán -, hogy szinte attól tartottam, már azalatt eltûnik, amíg szememet alakjára függesztem.
Mi tagadás, a világ legnyomorúságosabb öreg szelleme volt, kopott kalapjával, nyaka körül piszkos kendõvel, elnyûtt, szürke ruhájával, s különösen azzal a kötéssel a jobb szemén, amely mögé mintegy elrejtõzött.
De azért annak is megvolt a módja, hogy kissé kézzelfoghatóbban állítsam magam elé.
Már egy pohár pálinka, sõt, talán egy pohár enyhébb hatású vörös bor is elég volt hozzá.
És attól sem kellett félnem, hogy a tetteinket nyilvántartó angyal terhemre írja, ha ezt az öregembert kihûlt vére, jéggel borított szíve felett érzett szánalomból egy kis bor nyárias melegével, ha csak órára is, felolvasztom dermedtségébõl.
Mi egyebet tehettem volna érte?
Hogyan lehetett volna másként lelket önteni beléje, hogy a jobb jövõben reménykedjék?
Vagy hogyan lehetett volna rábírni, hogy imádkozzék?
Hisz bizonyos kedélyállapotokban életerõnk olyan halványan, olyan gyengén lüktet, hogy minden vallásos áhítat kihal belõlünk.
- Mr. Moodie - kérdeztem -, meghívhatnám ebédre?
Meg egy pohár borra?
Fél szeme felragyogott.
Meghajolt; s az az érzésem támadt, hogy egyszeriben- vagy a bor reményében, vagy hálás viszonzásként a szíves gesztusra, amellyel az itókát felajánlottam -, férfiasabb külsõt öltött.
- Örömest - válaszolta.
Kérésemre a csapos különterembe vezetett minket, s kisvártatva egy tál sültosztrigát meg egy palack vörös bort tett az asztalra. Láttam, hogy az öregember kíváncsian nézegeti a címkéjét, mintha az agyába akarná vésni, milyen fajta.
- Jó bornak kell lennie - jegyeztem meg -, ha méltó a címkéjére.
- Csak nem gondolja, uram - kérdezte Moodie felsóhajtva -, hogy egy magamfajta szerencsétlen ördög különbséget tud tenni bor és bor közt?
De abból, ahogy a poharát kézbe vette, elõbb csak szimatolgatta a boraromáját, majd óvatosan kortyintott egyet, s ínyencre valló ügyességgel öblögetve élvezte jó ízeit, lehetetlen volt fel nem ismerni a borszakértõt.
- Azt hiszem, Mr. Moodie - mondtam -, maga nálam sokkal jobban ért a borokhoz.
Mondja meg õszintén, ivott már ebbõl ott, ahol a szõlõje terem?
- Hogy ittam volna, Mr. Coverdale? - kérdezte szemérmesen az öreg Moodie, de aztán felbátorodva halk kis nevetést hallatott.
- Ennek a bornak zamata - tette hozzá - meg az illata, még inkább, mint az íze, arra emlékeztet, hogy én is voltam egyszer fiatal.
- Szeretném, Mr. Moodie - kértem, nem mintha az ifjúkora nagyon érdekelt volna, de úgy akartam irányítani a beszélgetést, hogy Priscillára és Zenobiára terelõdjék a szó -, szeretném, ha borozgatás közben elmondana nekem egyet s mást ifjúkori emlékeibõl.
- Ó! - mondta s a fejét csóválta. - Nem is hinné, milyen érdekes dolgokat tudnék mesélni.
De hallgatni arany, Mr. Coverdale.
Ez a jó borocska... bár a vörös bor, gondolom, nemigen képes ilyen csalafintaságra... esetleg úgy megoldja a nyelvemet, hogy soha többé nem nézhetek majd az ön szemébe.
- De hisz soha nem nézett még a szemembe, Mr. Moodie -, válaszoltam -, soha életében.
- Ó! - sóhajtott az öreg Moodie.
Ámde a könnyû szõlõlé csodálatos hatással volt rá.
Nem is annyira a borban rejlett a csoda, mint inkább azokban az emlékekben, amelyeket az ital felidézett.
Ez a hitvány, görnyedt, alamuszi, velejéig elkeseredett, vén városi csavargó, aki leginkább még egy szürke csatornapatkányhoz hasonlított, egyszeriben amolyan lecsúszott úriemberré vedlett át.
Most - különösen, miután jómagam is felhajtottam egy-két pohárkával - még a ruházata sem látszott annyira elnyûttnek, mint amikor leültünk.
Mozdulataiban és modorában hovatovább lendületet és csiszoltságot fedeztem fel, furcsa ellentétben mindazzal, ami eddig jellemezte.
És az öreg Moodie csakhamar - jóformán anélkül, hogy noszogatnom kellett volna - beszélni kezdett.
Mondókája csakis a messzi múltra, életének szerencsésebb korszakára vonatkozott, legfeljebb egy-két elkerülhetetlen célzást tett azokra a körülményekre, amelyek mostani keserves sorsára juttatták.
De mihelyt kezembe adta titka kulcsát, további vizsgálódásom már fényt derített az itt következõ elbeszélés legfontosabb tényeire; bár lehetséges, hogy tollam, miközben e tényekrõl beszámolok, némileg romantikus és regényes - inkább fûzfapoétához, mint komoly életrajzíróhoz illõ - fordulatokra vetemedett.
XXII. FAUNTLEROY
Huszonöt esztendõvel ezelõtt, e történettel egy idõben élt az egyik középsõállamban egy ember - nevezzük Fauntleroynak -, vagyonos, fényûzõ hajlamú, tékozló férfi.
Otthona palotának is beillett volna, szokásai, a szó köznapi értelmében, fejedelmiek voltak.
Egész lénye külsõ pompában kristályosodott ki, ezt csillogtatta a világ szeme elõtt, életét ez a rikító felszín jellemezte.
Gyönyörû asszonyt vett feleségül, önmagánál értékesebb nõt.
De a felesége iránti szeretete látszatra ugyan mély volt, valójában éppoly felszínes, mint minden más megnyilvánulása és cselekedete; nem is annyira szívében õrizte ezt a nemes teremtést, mint inkább a szépségével kérkedett, nagyvilági élete legragyogóbb ékszerének tekintette.
Egy gyermekük született, egy gyönyörû kislány, akit azonban nem õszinte érzéssel, halhatatlan értékként vett át Isten jóságos kezébõl, hanem csak úgy, mint a drágakövekben dúskáló ember, aki újabb ékszert kapott.
Csupán azért szerette, mert ragyogott.
Miután Fauntleroy így, állandó természetellenes fényben csillogva eltöltött néhány tartalmatlan évet, a fény forrása - vagyis kizárólag az arany - halványulni kezdett, s végül kihunyt.
Fauntleroyt az a veszély fenyegette, hogy mindazt elveszíti, ami eddig embertársai fölé emelte; s nem lévén semmilyen vele született erénye, hogy megkapaszkodjék benne, úgy rettegett ettõl a szerencsétlenségtõl, mint ahogy a lélek ösztönösen visszariad a megsemmisüléstõl.
Hogy elkerülje, hogy csak egy hónapig, egy napig halogassa, vagy hogy legalább lélegzetnyi idõt nyerjen abban a hamis csillogásban, amelyet most még kevésbé mondhatott magáénak, mint annak elõtte, ez a szerencsétlen ember bûnös cselekedetre ragadtatta magát.
Éppen afféle - ebbõl a természetellenes helyzetbõl eredõ - bûnre, amit a társadalom (hacsak ennek az érdemtelen embernek kedvéért meg nem változtatja egész jellegét) nem tud és nem is akar megbocsátani.
Még talán a gyilkosság felett is könnyebben hunyna szemet.
Fauntleroy bûnét leleplezték.
Õ megszökött, de a felesége belepusztult, vele született nemessége nem bírta elviselni, hogy ilyen nemtelen emberrel élt együtt, s a lányuk, anyja halála és apja gyalázata miatt, még az árvaságnál is rosszabb helyzetbe került.
Fauntleroyt a törvény nem vette üldözõbe.
Dúsgazdag rokonsága kiegyezett a kárvallottakkal, s így Fauntleroy megszabadult attól a büntetéstõl, amely egy baráttalan bûnözõt elért volna.
Vagyonának roncsain hitelezõi osztozkodtak. Nevét egykettõre elfeledték mindazok, akik korábban olyan szorgosan adták szájról szájra.
Még legközelebbi ismerõseinek is csak nagy ritkán jutott eszébe.
És ezen nem is lehetett csodálkozni,
hisz ez a férfi valójában senki emberfiának nem nyerte el a szeretetét.
Puszta képzet, csalóka látszat volt, amelyet csak a gazdagság fénye villantott fel, s ezért az elsõ felbukkanó felhõ árnyékában törvényszerûen el kellett tûnnie.
Õrt nem hagyott maga után, s ez a tény - sok egyébbel együtt, ami rövid pályafutását kísérte - beszédesen bizonyította léte csalékony voltát.
De Fauntleroy testi mivoltában persze nem párolgott el.
Északra szökött, az új-angliai metropoliszba, s ott álnéven a város egyik régebbi kerületének valamelyik mocskos utcájában vagy sikátorában bújt meg.
Nincstelen nyomorultak, bûnözõk, eltévelyedett jó emberek, írek közt élt, a legszûkölködõbbek közt.
Itt minden házban tömérdek család zsúfolódott össze, az alsó és felsõ emeleteken, a keskeny padlásszobácskákban, sõt még a homályos pincékben is.
A ház, ahol Fauntleroy heti bérért egy szobát meg egy kamrát vett ki, valaha jobb napokat látott.
Egy öreg gyarmati kormányzó építette réges-régen, itt élt, itt tartotta a fogadásokat egy nagy teremben, ahol most húsz ír ágyrajáró aludt. Fauntleroy szobájában halt meg, hímzett ruhába öltözött, fehér parókás szelleme még egyre ott kísértett.
Rongyos drapériák, repedezett, töredezett márvány kandalló, dúsan faragott, de jórészt immár tüzelõnek felhasogatott tölgyfa kandallópárkány, stukkós mennyezet, amely alól nagy, csúnya foltokban kikukucskált a csupasz lécezés - ilyenformán festett ez a szoba, mintha megkopott pompájának roncsaival és rongyaival gúnyt akarna ûzni ebbõl a szegény, tönkrement látszatemberbõl.
Kezdetben rokonai még hébe-hóba juttattak neki egy kis könyöradományt, hogy éhen ne haljon. Talán nem is annyira szeretetbõl támogatták, mint inkább azért, nehogy a szegénység újabb bûnökre kényszerítse, s még tetézze a szégyent, amit rájuk hozott.
De Fauntleroy a jelek szerint nem akart többé bûnbe keveredni.
Jellemét a nyomorúságos sors gyökeresen megváltoztatta (nem csoda, hisz lénye olyan sekélyes volt), de az is lehet, hogy mostani vonásai voltaképpen ugyanannak az egyéniségnek más vetületben megnyilvánuló elemei voltak.
Nem kívánt többé a világ szeme elõtt élni, éppen ellenkezõleg: ösztönösen a tökéletes ismeretlenségbe húzódott vissza, s még akkor is láthatatlan szeretett volna maradni, amikor emberek elé került.
A büszkeség kihalt belõle; a sors porba tiporta.
S ugyanígy kihalt belõle a hivalkodás is - ugyan, mivel hivalkodhatott volna, amikor számára csak a nyomor és a szégyen maradt?
Még a járása is arról tanúskodott, hogy szívesen eltûnt volna a világból; láthatatlanul lopakodott erre-arra, hogy elkerülje a kellemetlen pillantásokat.
Akik most ismerték, azt mondogatták, nem emlékeznek rá, hogy valaha is nyíltan szembe mert volna nézni a környezõ világgal.
Sarkokban lapult meg, mindig egyfajta nappali félhomályban sompolygott, kóborolt, a nap minden órájában szürkeségbe, ködbe burkolózott, mintha a napfény beteges félelemmel töltené el.
De zsibbadt kétségbeesésében valamire mégis elszánta magát, olyasmire, amit ez a lelkiállapot, úgy látszik, éppúgy kiválthat, mint a jólét és a remény.
Fauntleroy újból megnõsült.
Egy reményvesztett, szelíd lelkû, törékeny, fiatal nõt, egy varrónõt vett feleségül, aki a hajdani kormányzói rezidencia egyik szomszédos szobájában lakott az anyjával.
Ez a szegény árnyalak - éppúgy, mint Fauntleroy néhai gyönyörû, nemes élettársa - egy lányt szült neki.
Fauntleroy akkori rút környezetébõl néha-néha a múltbeli pompába tekintett vissza, mintha egyik álomból a másikba bámulna, s ilyenkor azt kérdezte magától, vajon a tegnapi nagyúr vagy a mai nincstelen a valóságos?
De szerintem az egyik éppoly valószerûtlen volt, mint a másik.
Voltaképpen a végzet azt szabta ki rá, hogy amihez hozzáért, szertefoszlott.
Második felesége néhány esztendõ múlva végleg tovatûnt e világból (ahol egyébként is csak halvány árnyékéletet élt), s így Fauntleroyra hárult a feladat, hogy sápadt, ideges gyermekükrõl, ahogy tud, gondoskodjék.
És addigra már távoli rokonai, akiknek szemében csak nyûg és tapadós szégyen volt, amelytõl amúgy is igyekeztek szabadulni - õt szintén halottnak tartották.
A fiatalabbik gyermek éppúgy, mint az idõsebb, szülõire ütött, lelkialkatuk hû mása volt.
Ez a remegõ kis teremtés ösztönösen félrehúzódott az emberektõl, de nem keserû undorból, hanem félénkségbõl.
És mintha nem is húsból-vérbõl való lett volna, mintha a napsugarak, ha elébük állna, egyenesen átsiklanának rajta, s a megrepedt, poros ablaküvegek körvonalait a csupasz padlóra rajzolnák ki.
De ennek a szegény gyermeknek mégis volt szíve, gyengéd lelkületû anyjától mélységes, szótlan vonzalmakra való képességet örökölt.
Így hát életét a szeretet töltötte ki.
Imádta apját, de mindenekfölött egy eszmét bálványozott.
Fauntleroy ugyanis, ahogy a nyomorúságos kandallónál üldögéltek – a valóságban nem is kandallónál, csak egy rozsdás kályha mellett -, gyakran mesélt kislányának korábbi gazdagságáról, elsõ felesége nemes szépségérõl és a gyönyörû gyermekrõl, akivel megajándékozta.
A szokásos tündérmesék helyett ezekrõl mesélt Priscillának.
És Priscilla magányos, szomorú kis életébõl szeretet sarjadt ki, a magasba igyekezett, állhatatosan ráfonódott sose látott nõvérére; miként a szõlõinda a sziklák közti homályos üregbõl kifelé kúszva igyekszik átölelni a facsemetét, amely felette sütkérezik a napfényben.
Valósággal imádta, õszintén, alázatosan, s imádatát nem tette kevésbé alázatossá, legfeljebb még õszintébbé - az a tudat, hogy az odaadóan szeretett lényt rokonának mondhatta.
És ez a vonzalom, ugyanúgy, mint Isten imádata, lelkében a tiszta levegõ üdítõ érzetét ébresztette.
E különös, mélabús és mégis gyönyörû érzelem nélkül a lányka talán nem is maradt volna életben, vagy ha mégis, összezsugorodott volna a szíve, mert nem volt, ami kitöltse, s így meddõ, nyomorúságos sorsának adva át magát, jellegtelen és értéktelen nõ lett volna belõle.
Most azonban apja és önnön életének sivár, nyomasztó körülményei közepette Priscilla magasztosabb, képzeletdúsabb lelki életet élt - halvány fénye gyakran felcsillant az arcán.
Mintha tündöklõ nõvérénél tett képzeletbeli látogatásai során egy- egy fénysugár a mi sápadt Priscillánkra hullt volna, s még hazatérése után is egy ideig ott játszadozott körülötte, szelíd fénybe vonva a vigasztalan szobát.
Ahogy ez a sápadt, törékeny és megmagyarázhatatlanul félénk gyermek növekedett, és csecsemõkori elhanyagoltságából eredõ gyengeségei még egyre kísértettek, a közönséges, primitív szomszédok különös dolgokat kezdtek suttogni róla.
A termetes, vörös ír családanyák, akiknek számtalan ivadéka csak úgy rajzott kifelé a szomszédos ajtókon, gyakran gúnyolódtak a halvány, nyugati kislányon.
Azt hitték, vagy legalábbis félig tréfásan, félig komolyan azt mondogatták, hogy nem ugyanolyan igazi húsból-vérbõl való, mint a többi gyerek; testébe valamilyen, ennél sokkal ritkásabb elem vegyült.
Szellemgyereknek nevezték, s azt állították róla, hogy tetszése szerint bármikor el tud tûnni, de soha, még amikor a legtömörebb, akkor sem képes magát egészen láthatóvá tenni.
A déli nap keresztülsüt rajta; körvonalai szürkületkor elmosódnak; s ha valaki ezt a homályos árnyat egy sötét sarokig követi, egyszerre csak azt látja, hogy nincs is ott.
Tény és való, hogy Priscillának furcsa szokásai voltak, furcsa szokásai és még furcsább mondatai, ha nagy néha megszólalt.
Noha sosem mozdult ki a hajdani kormányzó sötét házából, mégis olykor távoli helyekrõl, ragyogó termekrõl mesélt, mintha épp most tért volna vissza onnan.
A rejtett dolgok láthatók voltak számára (legalábbis a száján akaratlanul kiszaladt, homályos célzásaiból erre következtettek az emberek), a csend pedig beszédes.
S azok, akiknek valamilyen rejtegetni való, sötét titkuk volt, semmit sem tudtak nehezebben elviselni, mint Priscilla félénk, bánatos szeme pillantását.
Különös tulajdonságai miatt a kormányzói palota többi lakója szüntelenül rajta köszörülte a nyelvét, s a pletyka szélesebb körben is elterjedt.
Akik ismerték az öreg Moodie-t - mert most így nevezte magát -, az utcasarkokon gyakran csúfolták lánya telepatikus és profetikus képességei miatt.
Ez idõ tájt a tudomány (bár elsõsorban sarlatán professzorok jóvoltából) tömérdek olyan tényt és tökéletlen elméletet elevenített fel, amelyeknek valaha több- kevesebb hitelt adtak, de a modern szkepticizmus valamennyit ostobaságnak nyilvánította, elvetette.
Most azonban az emberi gondolat és tapasztalat háborgó óceánjából ismét felmerültek.
Így aztán Priscilla természetfeletti megnyilvánulásainak története rendkívüli figyelmet keltett; ilyen figyelemre még néhány évvel korábban teljesen érdemtelennek tartották volna.
Egy szép napon egy úriember kapaszkodott fel a recsegõ-ropogó lépcsõn, s azt tudakolta, hol lakik az öreg Moodie.
És aztán többször is eljött.
Bámulatosan jóképû férfi volt, s amellett fiatalos is és piperkõc.
Ezek a látogatások bizonyára mindenféle botrányos pletykának adtak volna tápot, csakhogy Priscilla annak idején még nem volt szép, s lankasztó életkörülményei miatt még nem virult ki nõvé. Mert a látogatások kétségkívül neki szóltak, jóllehet ilyen alkalmakkor állítólag az apja is mindig jelen volt.
De azt is hozzátehetjük, hogy lényében volt valami, amit semmiféle rágalom nem kezdhetett ki; legalább ennyit köszönhetett a testi- lelki mivoltán uralkodó szellemiségnek vagy híg és vizenyõs vérének, amely arcát olyan halvánnyá tette.
Ám ha a pletykás nyelvû szomszédok ebben a tekintetben meg is kímélték, más szempontból újabb és még vadabb locsogással kárpótolták magukat.
Most azt híresztelték, hogy ez az idegen úriember varázsló, aki kihasználva Priscilla anyagtalanságát, alattvalójává, kísérõ szellemévé tette õt, s ilyen módon közvetítésével tudomást szerez mindarról, ami közel s távolban történik.
Hatalmának határa egyfelõl a Tartarus poklának mezsgyéje, másfelõl a mennyország harmadik szférája.
És annak a gyanújuknak is hangot adtak, hogy a varázsló - látszólagos férfiúi szépsége ellenére - a valóságban töpörödött aggastyán, vagy hogy az emberéhez hasonló teste csupán mágikus, esetleg mechanikus gépezet, amelyben egy démon lakozik.
Ám ennek bizonyítékául csak arra hivatkozhattak, hogy felsõ fogsorát aranylemez borítja; ezt ugyanis meglátta egyszer néhány öregasszony, amikor a férfi a kormányzó lépcsõjének tetejérõl lemosolygott rájuk.
Persze, mindez egészében vagy legalábbis jó részben merõ képtelenség volt.
De ha a mendemondáktól eltekintünk is, annyi bizonyos, hogy az idegen egyéniségének számos, igen-igen rejtelmes vonása volt, s rejtelmes volt Priscillával teremtett kapcsolata is.
E dolgok jellegét annak idején még kevésbé értették, mint manapság, amikor az efféle csodák már annyira megkoptak, hogy ha az igazság nem kényszerítene rá, az egész ügyet legszívesebben kihagynám elbeszélésembõl.
Most azonban visszapillantva, meg kell keresnünk Fauntleroy – tündöklése idején született - gyönyörû lányát.
Mi történt vele?
Fauntleroy egyetlen testvére, egy agglegény, akinek nem volt közelebbi rokona, örökbe fogadta az elhagyatott lányt.
Jólétben nõtt fel, vele született bájai csodálatos bõségben bontakoztak ki.
Ahogy diadalmasan nõvé érlelõdött, a természet a tökély minden ékességével felruházta.
De az anyai gondoskodás hiányát megsínylette.
Jellemét kellõ ellenõrzés nélkül (mert még a legszigorúbb és legokosabb férfi sem tud egy lánygyereket nevelni és irányítani) önerejébõl kellett kialakítania.
És jellemében akadt jó is és rossz is.
Szenvedélyes, önfejû és dölyfös volt, de melegszívû és nemes lelkû. Ám a talaj gazdagságáról elsõsorban az elburjánzott gaz tanúskodott, amely a rutát elfojtotta.
Még fiatal lány volt, amikor nagybátyja meghalt.
Mivel Fauntleroyt is halottnak vélték, s a nagybácsinak nem volt más ismert örököse, így az egész vagyon a lányra maradt, noha a férfi hirtelen, végrendelet hátrahagyása nélkül halt meg.
Zenobia történetének ezt követõ szakaszait homály takarja.
Egyesek azt suttogták, hogy egy lenyûgözõ, kiváló, de elvtelen fiatalemberbe szeretett bele, sõt, hogy titokban házasságot kötött vele.
De mindazok a mozzanatok és jelek melyek ehhez a feltevéshez vezettek, habár lassan semmivé foszlottak, feledésbe merültek.
A szóbeszéd nem kezdte ki komolyan jó hírét.
Vele született tehetsége és tekintélye olyan nagy volt, lénye olyan szeplõtlenül tisztának látszott, hogy bármit tett, a közvélemény mindig jóváhagyta.
A világ sosem ítélte meg olyan szigorúan, mint általában azokat a nõket, akik megszegik törvényeit.
Sõt, szinte helyeselte, hogy elhagyja a kiszabott ösvényt, s a nõknek - mind elméletben, mind tetteivel - szélesebb körû jogokat követel.
Úgy vélekedett, a nõi nem mindennapos tevékenységi köre szûkebb annál, mint amit Zenobia lelki alkata megkíván.
Életének legutóbbi szakaszáról az elõzõ lapokon már beszámoltam.
Zenobia részben komolyan, részben pedig, úgy gondolom, büszke természetére jellemzõ tréfából vagy talán valamilyen rejtett bánat miatt a lényén elhatalmasodott nyughatatlanságból pártfogolta a jobb társadalmi rend megteremtésére irányuló kísérletünket, s ehhez bõkezû anyagi segítséget is ígért.
És Priscilla követte Derûvölgybe,
hisz már régóta csak egyetlen boldogsága volt: az álmodozás gyönyörû nõvérérõl, aki még csak nem is tudott róla.
De addigra a szegény lány rettenetes, bûvöletes rabságba került, amelybõl vagy kiszabadítja magát, vagy elpusztul.
Azt hitte, a legnagyobb biztonságban Zenobia mellett lesz, akinek nagy szívében, remélte, oltalomra talál.
Egy este, néhány hónappal Priscilla távozása után, az öreg Moodie (vagy nevezzük õt Fauntleroynak?) egyedül üldögélt a hajdani kormányzó szobájában, amikor egyszerre valaki felfelé jött a lépcsõn.
Az emeletre érve a lépések elhallgattak.
Aztán Moodie hallotta, ahogy egy hölgy dallamos, bár dölyfös hangon kérdez valamit a ház valamelyik lakójától, aki kidugta fejét az egyik szomszédos szobából.
Majd pedig kopogtattak az ajtaján.
- Tessék! - mondta Moodie.
Mire belépett Zenobia.
Az itt következõ beszélgetés részleteit ugyan nem ismerem, de ezt a megörökítésre méltó jelenetet sajnálnám kihagyni elbeszélésembõl, ezért felvázolom, elsõsorban képzeletbõl, amihez azonban az öregember feltételezhetõ érzései némi alapot nyújtanak.
Zenobia csodálkozva nézett körül a nyomorúságos szobában.
Az õ szemében is sivár volt, noha csak néhány pillanatig látta, mennyivel sivárabb lehetett hát Moodie számára, akinek agyába, a hosszú-hosszú, nehéz esztendõk során a mennyezet minden egyes csupasz foltja, a tapéta minden egyes elrongyolódott darabkája, a kandallópárkány valamennyi megrepedezett faragása mindörökre bevésõdött!
E kezdettõl fogva gyûlölt tárgyak ilyen alapos ismerete kifejezhetetlen kínokat okozott neki.
- Különös üzenetet kaptam - szólalt meg kisvártatva Zenobia. - Küldõje arra kért, sõt utasított, hogy jöjjek ide.
Eleget tettem a kívánságnak, elsõsorban puszta kíváncsiságból, no meg azért is, mert nõ létemre cseppet sem vagyok félénk.
Ön hívatott, uram?
- Igen - felelte Moodie.
- És miért? - kérdezte Zenobia.
- Talán alamizsnát akar kérni tõlem?
Ha igen, akkor szebben is fogalmazhatta volna az üzenetét.
De ön öreg és szegény, s az öregségnek és szegénységnek megvannak a jogai.
Mondja hát meg nekem, miféle segítségre van szüksége?
- Tegye el az erszényét - mondta a vélt koldus rejtélyes mosollyal.
- Tartsa meg... tartsa meg az egész vagyonát, amíg eldöntõm, mit kívánok, mindent vagy semmit!
Nem emiatt üzentem.
Azt mondták nekem, maga gyönyörû szép, és saját szememmel szerettem volna látni.
Kezébe vette az egyetlen lámpást, amely megvilágította kényelmetlen, mocskos lakását, és Zenobiához lépve felemelte, hogy tetõtõl talpig alaposan végignézze.
A sötét szobában látni lehetett, amint Zenobia gyémántjai megcsillannak a piszkos falon, s hullámzó lélegzését követve fel- felszikráznak.
Nem is annyira a homályos, sárga lámpafény, mint inkább a Zenobia nyakán ragyogó ékszer - megannyi égõ lámpás egy csodálatos templom elõtt - meg a hajában villogó virágékszer tárta fel Moodie elõtt Zenobia szépségét.
Most végre láthatta; mire szívébe büszkeség költözött, s külseje, rongyos öltözéke ellenére, egyszeriben méltóságteljes, pompázatos lett.
- Jól van! - kiáltott fel az öreg Moodie.
- Tartsa meg a vagyonát.
Méltó rá.
Tartsa meg hát, de egy feltétellel.
Zenobia azt hitte, az öregember megháborodott, és szánalom fogta el.
- Hát nincs senkije, aki törõdnék magával? - kérdezte.
- Nincs lánya vagy egy jószívû szomszédja? Magának gondozásra van szüksége. Nincs pénze rá?
Hadd kérdezzem meg újból, tehetek magáért valamit?
- Nem, semmit - válaszolta Moodie.
- Láttam, amit látni akartam.
Most menjen.
Egy percig se maradjon itt tovább, mert még kísértésbe esem, és olyasmit mondok, amitõl befelhõsödnék királynõi homloka.
Tartsa meg egész vagyonát, de egy feltétellel: legyen kedves... olyan kedves, mintha a nõvére volna... az én szegény Priscillámhoz!
Zenobia távozása után Fauntleroy bizonyára sokáig járkált fel-alá a sivárszobában, s így morfondírozott magában - vagy legalábbis szerintem csak ezek a szavak érzékeltethetik talányos lényét.
"Nem változtam, ugyanaz vagyok, aki voltam!" - mondta.
"Igaz, a testvérem vagyona, mivel õ végrendeletet nem hagyott hátra, jogilag engem illetne.
Így van, s mégis önszántamból koldusként élek, rongyokban járok, s elfelejtett gyalázat mögé rejtõzöm.
Vajon ez is csak hivalkodás?
Ó! De Zenobiában újra élek!
Olyan gyönyörû, méltó rá, hogy minden elképzelhetõ pompával ékeskedjék, s láttára az az átkozott hiúság, amely fél emberöltõvel ezelõtt, mint valami elrongyolódott cicomás öltözék hullt le megalázott, tönkretett lényemrõl, most újraéled.
Ha én elõbukkannék az ismeretlenségbõl, szégyenem napvilágra kerülne.
Zenobia viszont tündöklik, õreá nem tapad szégyen.
Hadd csodálja a világ, hadd kápráztassa el az embereket egykori gazdagságom tündöklõ gyermeke!
Hisz most is csak Fauntleroy ragyog általa!"
De aztán gondolatai talán más irányba tértek.
"Szegény Priscillám!
Igazságosan bánok-e vele, ha mindent a gyönyörû szép Zenobiának engedek át?
Priscilla!
Õt jobban szeretem, csak õt szeretem! De szégyenkezve, nem büszkeséggel.
Milyen halvány, milyen sápadt, milyen félénk ez az én hosszú-hosszú balsorsom gyermeke!
Priscilla kezében a vagyon csak nevetség volna.
Mert mire jó a vagyon, ha nem arra, hogy aranyos fénybe öltöztesse azokat, akik megragadják?
De vigyázz, Zenobia!
Priscillának ne essen bántódása!"
Ám, mialatt a látszatember így töprengett, épp ezen az estén – már amennyire ezeknek a furcsa eseményeknek idõrendjét ki tudom bogozni - Priscillát, ezt a szegény, halvány virágot vagy kiragadták nõvére kezébõl, vagy pedig Zenobia szándékosan eltaszította magától.
XXIII. EGY FALUSI ELÕADÓTEREM
Hát útra keltem, erre-arra bolyongtam, mint valami szellem, amelyet keménytusában kiûztek õsi tanyájáról.
Semmi sem kezdi úgy ki a magányos ember büszkeségét, mint az a felismerés, hogy terhessé vált vonzalmaitól nem képes megszabadulni.
Az egykor selyembõl hurkolt kötelékek, mihelyt le akarjuk vetni õket, egyszeriben vasbéklyókká válnak.
Hisz a lelkünk végeredményben nem a miénk.
Benne rejlõ javaink egy részét azokra ruházzuk át, akikhez vonzódunk; de hogy mennyit ruháztunk rájuk, azt csak akkor ismerjük fel, amikor vergõdve, gyötrõdve, meddõ erõfeszítéssel iparkodunk visszanyerni az önmagunk feletti uralmat.
Így hát távollétem hosszú hetei alatt gondolataim szüntelenül a múlt felé fordultak, a tovatûnt hónapok felett töprengtem, szinte már nyomtalanul elmúlt eseményeket elevenítettem fel emlékezetemben.
Kínos órákon át idézgettem ezeket a semmiségeket, de mindattól, amit hosszas töprengéseim során hozzájuk vegyítettem, csak még ködösebbek, jelentéktelenebbek lettek.
Hollingsworth, Zenobia, Priscilla!
Õk hárman kisajátították életemet.
Kimondhatatlanul vágyódtam rá, hogy megtudjam, mi lett velük, ám ugyanakkor kínjaim miatt betegesen nehezteltem rájuk, s konokul óvakodtam, nehogy újra összeakadjak velük.
Ezért aztán csak az újságokban olvastam róluk, néhány afféle rövid, maró szatírát, mint amilyenekkel a mi szocialista vállalkozásunkat annak idején általában illették.
Az egyik cikkecske, ha helyesen értelmeztem, Zenobiára vonatkozott, bár homályos célzásaiból még ezt sem lehetett bizonyossággal megállapítani.
Emberbaráti tervével Hollingsworth is anyagot szolgáltatott az egyik firkásznak néhány durva, rosszindulatú élchez; s legnagyobb meglepetésemre azon kaptam rajta magamat, hogy ez az élcelõdés olyan felháborodással tölt el, mintha még most is barátok volnánk.
Hetek múltak el így; elegendõ idõ ahhoz, hogy munkában megkérgesedett, barna kezem újból hozzászokjon a kesztyûhöz.
Régi, pusztán külsõségekre irányuló szokásaimat csodálatos gyorsasággal vettem újra fel.
És felszínes beszélgetéseim során most megint nagyvilági hangot használtam.
Ha régi ismerõsökkel találkoztam, akik kedvtelve gúnyolódtak rajtam, amiért olyan hõsies áldozatkészséggel szolgáltam az emberiség boldogulásának ügyét, életem legutóbbi szakaszát magam is úgy emlegettem, mintha valóban megérdemelné, hogy szórakozzanak rajta.
De ugyanakkor azt is értésükre adtam, hogy ez legjobb esetben is csak kísérlet volt, amelyhez nem fogtam sem túl sok reménnyel, sem túl nagy félelemmel.
Csak lehetõvé tette, hogy a nyarat eredeti, kellemes módon töltsem el, egy-két mesterkélten egyszerû, groteszk emberpéldánnyal ismertetett meg, s így, ami engem illet, ez a kísérlet nem végzõdött kudarccal.
De három barátomról önszántamból sose beszéltem.
Õk sokkal mélyebb régiókban lakoztak.
Minél többet töprengek akkori lényemen, annál világosabbá válik elõttem, hogy hármukhoz fûzõdõ kapcsolatom igen-igen nagy hatással volt egész valómra.
Abban a korban a távolságok már összezsugorodtak, a Derûvölgybõl valótávollétem ideje alatt akár Angliába is átruccanhattam volna, s még vissza is térhettem volna onnan.
Ámde bolyongásomat igen szûk területre korlátoztam.
Úgy szökdécseltem és röpködtem, mint valami madár, amely lábán zsineggel kis körívben nyughatatlanul és céltalanul egyre csak forgolódik.
Ezért az az esemény, amelyrõl most be kell számolnom, ugyancsak a mi meghitt Massachusettsünkben - és annak is egy fehér falujában - játszódott le.
Színhelye egy népfõiskolai elõadóterem volt - manapság már úgy szólván minden faluban van ilyen terem -, amely a télesti szórakozás józan, színtelen, jobban mondva szürke formáját: ismeretterjesztõ elõadások célját szolgálta.
Ezek az elõadások az utóbbi esztendõkben furcsa módon divatba jöttek, holott a természetes folyamat épp az volna, hogy a nyilvánossággal való érintkezésben az írott betû kiszorítsa az élõszót.
De egy ilyen elõadóteremben a téli ismeretterjesztõ elõadásokon kívül, változatos, gazdag program keretében még sok másfajta elõadást is tartanak.
Itt lép fel a hasbeszélõ rejtelmes produkcióival, meg a bûvész, aki - csodák csodája! - tányérokat, galambokat és gyûrûket varázsol át, forró palacsintát húz elõ a nézõk kalapjából, s a legfinomabb italok választékát egyetlen kis palackban kínálgatja.
Itt oktatja a vándorprofesszor is fiziológiára az urakat és hölgyeket, külön-külön csoportokban, s fejtegetéseit valódi csontvázak és párizsi viaszbábuk bemutatásával kíséri.
Itt hallható az etiópiai énekkar, s itt látható Moszkva és Bunker Hill dioráma-képe vagy a kínai fal mozgó panorámája.
Itt rendeznek panoptikumot, amely az evilági hírnév egyetemes voltát illusztrálja, hisz itt egymás mellett sorakoznak a hõsök és államférfiak, a pápa és a mormon próféta, királyok, királynõk, gyilkosok és gyönyörû szép hölgyek; egyszóval minden rendû és rangú ember, kivéve az írókat, mert ezek közül még a legnevesebbeket sem láttam soha viaszba formálva.
És itt, ebben a sokféle célt szolgáló teremben (hacsak a tanácstagokat történetesen nem itatja át átlagosnál megrögzöttebb puritanizmus, amely a késõbbiekben eléggé tarka képet nyújtott, de még ma is meghatározza Új-Anglia jelleget) állítja fel kis dobogóját a vándor színtársulat, hogy az irodalmi értékû dráma részére pártfogókat toborozzon.
De az említett õszi estén faluszerte osztogatott s mindenfelé – a söntésben, a szálloda cégérének póznáján, az imaház tornácán - kifüggesztett, nyomtatott röpcédulák azt ígérték a lakosságnak, hogy végre szemtõl szembe láthatja a híres és mind ez ideig kifürkészhetetlen fenomént, a Fátyolos Hölgyet!
A terem körben felállított, lépcsõzetes széksorai egy dobogóra néztek, azon egy asztal állt, két lámpa, egy zsámoly és egy öblös karosszék.
A nézõtéren általában derék, tisztes emberek ültek: vasárnapi feketébe öltözött öreg gazdák, okos, kemény, naptól szikkadt arccal és többnyire cinikus humortól csillogó szemmel; tarka ruhás, csinos lányok; jóképû fiatalemberek - a tanító, az ügyvéd vagy az ügyvédbojtár, a boltos -, mindannyian inkább egy kertváros, mint egy falu lakóinak látszottak.
Napjainkban már nincs igazi falusi életforma, emlékét legfeljebb azok õrizték meg, akiken a nehéz földmíves munka eltörölhetetlen nyomot hagyott.
S volt itt szép számban fiatal és középkorú nõ is, jórészt szigorú arcvonású, boltozatos homlokú, felettébb ívelt szemöldökû asszonyok; ahhoz a típushoz tartoztak, amelynek lendületes szellemi fejlõdése mintegy lépést tart szervezetük egyre fokozódó kifinomodásával.
Szokásom szerint elõször ezeket a különféle embereket vettem szemügyre.
De menten félbeszakítottam nézelõdésemet, mihelyt két-három sorral lejjebb megpillantottam egy férfit - mozdulatlanul ült, látszólag mély gondolatokba merülve, persze háttal nekem, s arcát állhatatosan a dobogó felé fordította.
Egy ideig töprengve nézegettem a férfi ismerõs körvonalait, aztán ellenállhatatlan vágytól hajtva átléptem a köztünk levõ padokon, kezemet a vállára tettem, és síri, melodramatikus hangon a fülébe súgtam: - Hollingsworth, hol hagyta Zenobiát?
De az idegei állták ezt a támadást.
Hátrafordult, arcomra függesztette nagy, szomorú szemét, nem villant benne sem nyájasság, sem neheztelés, sem pedig észrevehetõ meglepetés.
- Zenobiát - válaszolta - utoljára Derûvölgyben láttam.
Csak ennyit mondott.
Közben nem messze tõlem csoportba verõdve néhány emberbuzgón tereferélt; e különös korszak miszticizmusának vagy inkább misztikus szenzualizmusának képviselõi lehettek.
Valószínûleg a rövidesen kezdõdõ elõadás jellege szabta meg beszélgetésük tárgyát.
Egy kék szemüveges, sápadt fiatalember különös dolgokról mesélt; történeteinek még romantikus regényekben sem lehetett volna párját találni. Tetejébe száraz, fantázia nélküli, ellentmondást nem tûrõ beszédmódja a maga ijesztõ hatásosságával arra kényszerítette hallgatóságát, hogy történeteit cáfolhatatlan ténynek fogadják el.
Példákat említett; elõfordul, bizonygatta, hogy valaki mások akarata és érzelmei felett csodás hatalommal bír, olyannyira, hogy az efféle képességgel rendelkezõ ember hatása alatt a mélységes bánat puszta emlékké sápad, az életre szóló, erõs szeretet pedig egyszeriben elpárolog.
E varázslók parancsára a leányzó, akinek még ajkán ég szerelmese csókja, jeges közönnyel fordul el az ifjútól; az alig pár hónapos özvegy visszalopja fiatal férje mellé temetett szívét, mielõtt még a fû kisarjad a síron; a menyecske, anyatejjel emlõjében, eltaszítja magától csecsemõjét.
Az emberi egyéniség viasz az ilyen varázsló kezében: vétek és erény csak öntõforma, amelyben tetszése szerint alakíthatja a jellemeket.
A vallásos érzelem láng, amit lélegzetével feléleszthet, vagy szikra, amit kiolthat.
Kimondhatatlan borzalommal és undorral hallgattam elbeszélését, mert tudtam, ha igaznak kellene elfogadnunk, ez valójában az egyéni lélek megsemmisülését jelentené, megrontaná mostani életünk minden szépségét és tisztaságát, nevetségessé tenné az ember örök felelõsségének eszméjét, a lélek halhatatlansága egyszeriben lehetetlenné válna, s értéktelenné a belé vetett hit.
Én, mondtam magamban, inkább itt helyben elpusztulok, semmint ezt elhiggyem.
A kopogtató szellemeknek s a nyomukban járó csodáknak - a láthatatlanlények által felborított asztaloknak, a temetéseken önmaguktól megkonduló harangoknak s a dorombon felcsendülõ kísérteties muzsikának - korszaka akkor még nem jött el.
Sajnos, honfitársaim, úgy gondolom, gonosz korban élünk!
Ha e jelenségek mélyén nem szemfényvesztés rejlik, annál rosszabb.
Mert ami szellemi létünket illeti, mi mást jelentenének, mint hogy a testbe költözött emberi lélek sosem tapasztalt mélységekbe süllyedt?
Mindörökre lefelé ívelõ pályát követünk, s így azoknak az élõlényeknek körébe kerülünk, amelyeket a halál - ocsmány, gonosz életük megtorlásaként - emberi mivoltuktól megfosztott!
Hogy efféle szellemekkel érintkezzünk, a föld poránál is hitványabb elemben kell, magunkat megalázva, csúsznunk- másznunk.
Ezek a gonosz szellemek, ha egyáltalán léteznek, elhalt lények árnyai, kiközösített, gyarlónál is gyarlóbb alakzatok, amelyeket az öröklétre érdemtelennek ítéltek, s most, a legkedvezõbbet feltételezve, fokozatosan semmivé foszlanak.
Minél kevesebbet közösködünk velük, annál jobb - mert még mi is az õ sorsukra jutunk!
A nézõközönség most már türelmetlenkedni kezdett, botjukkal kopogtatva, cipõsarkukkal dobogva jutatták kifejezésre óhajukat, hogy kezdõdjék már az elõadás.
Válaszul követelésükre kisvártatva csakugyan meg is jelent a színpadon egy napkeleti öltözetû, szakállas férfiú, olyan volt, mint egy ezeregyéjszakabeli varázsló.
Egy oldalajtón át lépett a színpadra, nem salaam-mal, hanem meghajlással üdvözölte a közönséget, megállt az asztalnál, majd fehér zsebkendõbe kifújva orrát, beszédhez készülõdött.
A falusi elõadóterem egyszerûsége meg a korábbi elõadások során alkalmazott, színpadi hatást kiváltó leleményes berendezések hiánya még csak hangsúlyozta e férfiú fortélyos lényét.
Mihelyt megpillantottam a szakállas varázslót, ismét megérintettem Hollingsworth vállát, és a fülébe súgtam: - Ismeri ezt az embert?
- Sose láttam - mormolta anélkül, hogy felém fordult volna.
Én azonban már háromszor is láttam.
Egyszer, amikor elõször voltam a Fátyolos Hölgy elõadásán, aztán a derûvölgyi erdei ösvényen, s végül Zenobia szalonjában.
Westervelt volt.
Gondolataim egymást kergették - egész testemen borzongás futott végig. S ekkor újból, mint valami rossz szellem, amely felidézi az ember bûneit, Hollingsworth fülébe suttogtam: - Mit csinált Priscillával?
Görcsösen megrázkódott, mintha kést döftem volna belé, vonagló testtel hátrafordult, vadul rám meredt, de egy szót sem szólt.
A professzor most nekifogott, hogy megmagyarázza azokat az, õ kifejezésével élve, pszichológiai jelenségeket, amelyeket a nézõknek be akart mutatni.
Elõadásáról csak igen halvány benyomásokat õriztem meg emlékezetemben.
Ékesszólón, szellemesen és meggyõzõen beszélt, megtévesztõ spiritualizmussal, de mondókáját valójában elejétõl végig hideg és holt materializmus szõtte át.
Megborzongtam, mintha egy kripta hûvös légárama csapott volna meg, a rothadás bûzét hordva magával.
Westervelt egy világra köszöntõ új korszakról szónokolt, egy korszakról, amely olyan szorosan fûzi majd egymáshoz a lelkeket, az evilágit a túlviláginak nevezetthez, hogy a két világ végül is egyetlen nagy, kölcsönösen tudatos testvériséggé forr össze.
Leírta (különös, filozófiai szakkifejezések mögé bújtatva, mintha valamilyen vegytani felfedezésrõl szólna) azt a szert, amelynek segítségével e nagyszerû eredmény elérhetõ lesz; és szavai hallatára az sem lepett volna meg, ha egy fiolában a magasba emeli ennek az - állítása szerint - egyetemes hatású folyadéknak néhány cseppjét.
Bevezetõ beszédének végére érve a professzor egyszer, kétszer, háromszor hívogatón intett, mire egy hosszú ezüstfehér fátyolba burkolt alak suhant be a színpadra.
Fátyla akár egy nyári felhõ omlott végig rajta, kissé határozatlanul, úgyhogy az alakját nem is lehetett pontosan látni alatta.
De a Fátyolos Hölgy mozdulatai kecsesek, könnyedek és fesztelenek voltak, mint olyasvalakié, aki megszokta, hogy ezrek és ezrek nézik. Ám az is lehet, hogy mint e sötét, evilági varázsló bûvös körének bekötött szemû foglya, nem is volt tudatában annak, hogy a teremben minden szem rámered.
A nõalak a varázsló túlzottan udvarias, de egyszersmind feltûnõen határozott kézmozdulatának engedelmeskedve leült az öblös karosszékbe.
Úgy ült ott, láthatóan és rejtelmesen, mint egy testetlen szellem, s mégis olyan valóságosnak tetszett, hogy ehhez hasonlót semmiféle színpadi fortéllyal nem lehetett volna felidézni.
A nézõk elfojtott lélegzete arról tanúskodott, mennyire felajzva várják a csodákat, amelyeket a varázsló e felfoghatatlan teremtés közremûködésével fog mûvelni.
Rajtam is lázas izgalom vett erõt, de egészen más, meglepõ események elõérzetében.
- Íme, a Fátyolos Hölgy - mondta a szakállas professzor a dobogó szélére lépve.
- Az említett szer jóvoltából most épp bensõséges kapcsolatban van a szellemvilággal.
Az ezüstös fátyol bizonyos értelemben varázseszköz, mert bûverõmmel mintegy megmártottam a szellemek fluidumában, s teljesen átitattam vele.
Bár leheletkönnyûnek látszik, de redõzete közt térnek és idõnek nincs korlátja.
A Hölgy számára ez a terem, e száz és száz arc, amely ebben a szûk amfiteátrumban körülveszi, a felhõk párájánál is könnyebb matéria.
Az Abszolútumot látja maga elõtt!
Ezek után a varázsló felszólította hallgatóságát, hogy késõbb sorra kerülõ, sokkal csodásabb pszichológiai kísérletek bevezetéseként egy-ketten a terembõl próbálják meg a Fátyolos Hölgy figyelmét bármilyen általuk célszerûnek ítélt módon - de persze anélkül, hogy a Hölgyet megérintenék - magukra vonni.
Erre aztán néhány jó tüdejû falusi legény, aki, gondolom, könnyûszerrel el tudta volna fújni ezt a szellemalakot, felment a dobogóra.
Egymást buzdítva egészen közelrõl rikoltoztak a fülébe, úgyhogy a fátyol akár egy foszladozó ködgomolyag lengedezett; a padlót verték husángjukkal s oly pokoli lármát csaptak, hogy az szerintem az örök szférának legalább a külsõ köréig elhallatszott.
Végül a professzor hozzájárulásával megragadták az öblös széket, amely szemmel látható meglepetésükre úgy emelkedett a magasba, mintha a levegõnél is könnyebb lett volna.
De a Fátyolos Hölgy csak ült mozdulatlanul, önuralma szinte félelmetes volt, mert azt a látszatot keltette, mintha közte és durva zaklatói közt mérhetetlen távolság volna.
- Minden erõfeszítésük teljesen hiábavaló - jegyezte meg a professzor, fenséges közönnyel figyelve a jelenetet.
- A Fátyolos Hölgy most még az ágyúdörgést sem hallaná meg.
De ha akarnám, itt a teremben ülve meghallaná a távoli Arábia homokján száguldó sivatagi szél süvöltését, a sarki tengeren összetorlódó jéghegyek ropogását, a levél zizzenését a kelet- indiai rengetegben, a legszemérmesebb lány leghalkabb suttogását a világon, elsõ szerelmi vallomása közben.
De nincs olyan lelki hajtóerõ... hacsak nem tõlem ered... , amely rábírhatná, hogy fellebbentse ezüstös fátylát, vagy felkeljen ebbõl a székbõl.
Ám a Fátyolos Hölgy, a professzor legnagyobb megrökönyödésére, éppen e szavaknál felállt helyérõl.
A bûvös fátyol rejtelmesen meglebegett.
A nézõk már-már azt hitték, a Hölgy menten felreppen a láthatatlan szférába, azoknak a merõben szellemi lényeknek társaságába, amelyeknek, úgy gondolták, olyan közeli rokona.
Hollingsworth, aki egy másodperccel ezelõtt lépett fel a színpadra, most a nõalakra nézett, szomorú, feszült figyelemmel, amely nagy, szigorú s mégis gyengéd lelkének egész erejét mintegy a pillantásába sûrítette.
- Jöjjön - mondta, s intett a Hölgynek.
- Biztonságban van!
A Hölgy ledobta fátylát - sápadtan, reszketve, félénken állt a nézõsereg elõtt, mintha csak most eszmélne, hogy ezer szem mered rá.
Szegény lány!
Milyen különös ármánynak esett áldozatul!
Világra szóló csodának kiáltották ki, sokak hite szerint csodatevõ, látnok és próféta volt, a szigorúbban ítélkezõk csalónak bélyegezték, de õ maga, ez az õszinte meggyõzõdésem, mindvégig megõrizte szûzies tartózkodását és makulátlan lelkét.
Ez az elhagyatott lány ott a fátyol alatt, noha gonosz kéz dobta rá, mélységesen magába zárkózott, minthogyha mindvégig a derûvölgyi erdõben, Eliot szószékének árnyékában annak a férfinak lábánál ült volna, aki most védõ karjaiba hívta.
És a szerelmes lány hû szívének dobbanásával szemben a hókuszpókusz, amelynek eddig rabja volt, tehetetlennek bizonyult.
Priscilla felsikoltott, Hollingsworthhöz futott, mint aki halálos ellensége elõl menekül, s íme, mindörökre biztos révbe ért!
XXIV. A MASKARÁSOK
Két éjszaka múlt el az itt vázolt események óta, amikor egy szeles szeptemberi délelõtt gyalogszerrel elindultam Derûvölgybe.
Tökéletes kirándulóidõ volt, néha egy kis pezsdítõen fagyos fuvallattal, de az élénk testmozgástól csakhamar nem is éreztem már a hideget, izmaim viszont megõrizték rugalmasságukat.
A levegõ tele volt elevenséggel, szikrázással.
Minden egyes lélegzetnél úgy éreztem, mintha mennyei borból kortyintottam volna, amit, mint említettem, jégkristály darabokkal hûtöttek.
Felettébb komor hangulatban indultam el erre a kirándulásra, mint az olyan emberhez illik, aki hazafelé tart, de jól tudja, hogy otthon senki sem fogadja túlságosan nagy örömmel.
Ám alig hagytam el a kövezett utat, ezt a beteges érzést máris elkergette a levegõ és a testmozgás üdítõ hatása.
S nem is jutottam messzire a két oldalt még zöldellõ mezõk közt, amikor már fürgén és könnyedén lépkedtem. Mintha Derûvölgyben Hollingsworth baráti kézszorítással, Zenobia és Priscilla pedig tárt karokkal várna rám, a hazatérõ vándorra.
Már más, hasonló alkalmakkor is tapasztaltam, hogy a fizikai jóllét még a legnagyobb lelki gyötrelmek közepette is örömmel tölti el az embert.
Az ösvény, amelyet követtem, ma is napfényes frissességben él emlékezetemben.
Nem tudom, miért.
De lelki szememmel még most is látom e kellemes utat szegélyezõ szeptemberi füvet: frissebb zöld színben ragyogott, mint amikor a nyári hõ perzselte, s a fák is még többnyire zöldek voltak, bár itt-ott egy ág vagy egy bokor társait egy-két héttel megelõzve, már bíborvörösbe vagy aranyba öltözött.
Látom a bóbitás borbolyacserjék apró fürtökben lógó skarlátvörös termését, a hol makulátlanul fehér, hol sárga vagy vörös kalaposgombákat, e rejtelmes növényeket, amelyek nem gyökérbõl s nem is magból szökkennek ki, és senki sem tudja, hogyan s miért tenyésznek.
Ebbõl a szempontból a szívemben dúló érzelmekhez hasonlítottak.
S még látom a hûvös, tiszta, csillogó, mormoló kis patakokat, az út mentén földalatti sziklákon csordogáltak át, mohos tavacskákká mélyültek, apró halak siklottak bennük erre-arra, s a vízben remeterákok leselkedtek.
Semmiféle magyarázatot nem tudok adni rá, miért nézegettem mindezt, mint valami békés természetbúvár, amikor csakis attól a mardosó kíváncsiságtól vezettetve indultam vissza Derûvölgybe, hogy kifürkésszem történetem fejleményeit.
S azt sem tudom, hogy vonzalmaim és félelmeim közepette miért töltötte el olykor vad ujjongás testemet- lelkemet.
Így bandukoltam tovább a Paul Dudley építette régi kõfal mentén, fehérfalvakon át, almától pirosló gyümölcsöskertek, érlelõdõ kukoricaföldek mellett, ligeteken és mindazokon a nyájas vidéki tájakon keresztül, amelyek épp néhány lépésnyire a városok peremétõl a legcsodásabbak.
Hollingsworth, Zenobia, Priscilla!
Elmosódott alakjuk elõttem suhant.
Magányosságomban néha kesernyés öngúnnyal felnevettem, eszembe jutott, milyen õszintén, mennyire szívvel-lélekkel szolgáltam mások érdekét.
Mert mi közöm volt hozzájuk?
S miért veszem most, amikor szabad vagyok, újból magamra ezt az igát?
Csak bánattal és veszéllyel jár, suttogtam magamban, túlzott közösséget vállalni olyanok szenvedélyeivel, tévedéseivel és balsorsával, akik a maguk zárt világában élnek, ahol én, ha egyáltalán beléphetek oda, csak betolakodó volnék, s ahol elõre nem látható veszélyek leselkednének rám.
Ahogy közeledtem Derûvölgyhöz, felváltva hol rosszkedv kerített hatalmába, hol meg indokolatlan derûlátás.
Száz és száz furcsa, szertelen gondolattal játszadoztam.
Hogy nincs és nem is létezett soha Derûvölgynek nevezett hely, sem az az emlékezetembe idézett bölcselkedõ munkásközösség, vagy ha mégis létezik, távollétem alatt akkor is megváltozott.
Csak álomkép volt és varázslat.
Hiába keresem majd az öreg tanyaházat, a rétet, a krumpliföldet, a cukorrépát, a kukoricatáblákat s a vidéknek képzeletemben élõ ábrázatát.
Más, ismeretlen tájat találok majd ott.
Az efféle bolondságok ilyen kísérteties sokaságban csakis nyugtalan szívbõl lopakodnak elõ.
De mihelyt elértem arra a helyre, ahonnan a fák közt már egy-egy pillantást vethettem a derûvölgyi gazdaságra, dõre gondolataim többé nemigen kísértettek.
Hisz e táj kétségtelenül valóságos volt.
E földeken alig akadt talpalatnyi hely, amelyet egy s más verejtékes munka közben nehéz léptekkel be ne jártam volna.
Ádám ivadékainak átka - átok vagy áldás, ez tölti meg tartalommal körülöttünk az életet - itt nehezedett rám elõször.
Arcom verítékével kerestem itt a kenyeremet, jogot szerezve rá, hogy a földön éljek, s hogy minden munkásembert bajtársamnak tekintsek.
Szerettem volna letérdelni s a földhöz szorítani mellemet.
A vörös agyag, amelybõl testem formáltatott, úgy éreztem, közelebbi rokonságban van ezekkel az omladozó barázdákkal, mint a világ bármely más tájának porával.
Itt volt az otthonom, s talán itt domborodik majd a sírom.
S mégis leküzdhetetlen viszolygással gondoltam rá, hogy régi társaim eléálljak, mielõtt még megtudnám, milyen körülmények közt élnek.
Megnevezhetetlen balsejtelem szorította össze szívemet.
Talán, gondoltam, ha az idõközben itt lejátszódott eseményekrõl tudomást szerzek, okosabbnak tartom majd visszafordulni, felismeretlenül, látatlanul, és soha többé nem jönni Derûvölgybe.
Ha este volna, morfondíroztam, halkan odalopakodnék a régi tanyaház valamelyik világos ablakához, s a sötétség leple alatt bekémlelnék, hogy újra lássam a vacsorára terített asztal körül a jól ismert arcokat.
És ha látnék ott egy üres széket, nesztelenül kinyitnám az ajtót, besurrannék, és szó nélkül leülnék közéjük.
Halk léptem, ismerõs arcom elfeledtetné velük, milyen sokáig távol voltam, egyszerûen beleolvadnék az összképbe, akár a lengedezõ pára egy nagy felhõbe.
Irtóztam a lármás fogadtatástól.
Zenobia, mihelyt meglátna az asztalnál, persze, töltene nekem egy csésze teát, Hollingsworth a nagy tálból almafelfújtat rakna a tányéromra, Priscilla a maga csendeskés módján tejszínnel kínálna, a többiek pedig vajas kenyérrel.
Ha megint közéjük tartoznék, nem döbbennék meg a történtek hallatára.
Mert bármit idézett is fel képzeletem, attól a gondolattól nem szabadulhattam, hogy valamilyen szörnyû szerencsétlenség csapott le vagy készül lecsapni ránk.
E baljós képzetnek engedve behúzódtam az erdõbe, s elhatároztam, hogy olyanfortélyosan fürkészem ki közösségünk helyzetét, mint támadás elõtt a vad indián.
Bejárom majd a gazdaság határát, hátha meglátok egy magányosan ballagó ismerõst, akit a fák sötét árnyékában (milyen alkalmas hely volna a magamfajta elköltözött, de hazajáró szellem számára), akit tehát a fák sötét árnyékában megközelítenék, és megkérném, mondja el, hogyan állnak a dolgok.
Az elsõ, utamba akadt élõlény egy fogoly volt; lábam mellõl szökkent fel és surrant tova; aztán meg egy mókus, amely egy kiugró faágról pörölt velem.
Végigmentem a sötét, lomha folyó partján, s emlékszem, hogy egyszer megálltam az egyik legfeketébb és legcsendesebb szakasza felett (még ma is élénken él emlékezetemben ez a hely, ahol egy kéreg nélküli fatönk hajolt a habok fölé), s azt kérdeztem magamtól, vajon milyen mély lehet itt a víz, s megesett-e már valaha, hogy egy meggyötört lélek itt a folyóba vetette halandó testét, s hogy ezáltal megszabadult-e gyötrelmeitõl, vagy csak még nyomasztóbbá tette õket?
S hogy talán ennek a vízbe fúlt szerencsétlen teremtésnek csontváza még most is itt fekszik a kifürkészhetetlen mélyben, s kétségbeesetten kapaszkodik egy lesüllyedt, s a folyó fenekén heverõ fatörzsbe.
De nem sokáig idõztem ezeknél a borongós gondolatoknál, hamarosan megfeledkeztem róluk egy vadkacsaraj láttán; a folyón úszkáltak, majd hirtelen felröppentek, fényes csíkot hagyva maguk mögött a víz fekete felszínén.
Egy idõ múlva elérkeztem remetelakomhoz, felkapaszkodtam a sima fenyõ szívébe, s ott leültem, hogy megpihenjek.
A szõlõ, amelyet egész nyáron át nézegettem, most sötét, bíborvörös fürtökben lógott mindenfelé körülöttem, csodálatosan édes volt, s bár vad, mégis mentes attól a kesernyés íztõl, amely jóformán valamennyi vadon termõ szõlõnket jellemzi.
Átfutott agyamon a gondolat, hogy talán tüzes zamatú és újfajta részegítõ hatású bort lehetne préselni belõle, s ez az ital mindenkit olyan féktelen eksztázisba hozna, amelyhez hasonlót Madeira, Franciaország s a Rajna-vidék szõlõi sosem tudnának felidézni.
Bárcsak, sóvárogtam, kortyanthatnék most egy jó pohárral belõle!
Miközben mohón faltam a szõlõt, remetelakom kémlelõnyílásain minden irányba széttekintve elnéztem a tanyaházat, végigpillantottam a földeken, birodalmunknak úgyszólván egész területén - de sehol egy teremtett lélek!
A ház egyik-másik ablaka tárva-nyitva állt, ám az életnek éppoly csekély jelét mutatta, mint egy halott nyitott szeme.
A pajta ajtaja is nyitva volt, ide-oda lengett a szélben.
Nagy, öreg kutyánk - a tanya régi tulajdonosa hagyta ránk - csak nagy ritkán mozdult ki az udvarból, most azonban sehol sem láttam.
Mi lett hát testvéri közösségünkbõl?
Kíváncsiságtól ûzve, hogy felfedjem a rejtélyt, leereszkedtem a fáról, s az erdõ széléig mentem, ahol aztán legnagyobb örömömre megpillantottam tehéncsordánkat, amint nem messze onnan kérõdzik vagy legelészik.
Magatartásukból ítélve ketten-hárman felismertek (így is illett, hisz számtalan alkalommal fejtem meg és szolgáltam ki õket); de épp csak az arcomba bámultak, aztán egykedvûen újból nekiláttak a legelészésnek meg a kérõdzésnek.
A hûvös fogadtatás láttán ostoba felháborodás fogott el, s egy öreg farönk korhadt darabkáival megdobáltam e szenvtelen állatokat.
A legelõ szélén továbbhaladva az erdõ mélyébõl egyszerre hangokat, harsánynevetést hallottam.
Férfi és nõi hangokat; s nemcsak friss, fiatal torkokból feltörõ kacagást, hanem idõsebbek mély hangú nevetését, mintha ünnepélyes orgonasípokból vidám dallam szállt volna fel.
Nem egy hangot jobban ismertem, mint a magamét, nem egy nevetés csengett ismerõsen.
A környezõ erdõt mulatozás zaja töltötte meg, minthogyha máskor elhagyatott tisztásain most Comus és bandája tivornyázna.
Olyan közel lopakodtam hozzájuk, amennyire csak a felfedezés veszélye nélkül tehettem, s ekkor a lombok árnyékában furcsa figurák sokaságát pillantottam meg.
Hol felbukkantak, hol eltûntek, hol újból elõbújtak nagy összevisszaságban a csillogó napfényben.
Volt köztük egy indián törzsfõ, jellegzetes öltözékében, tollasan, harcra kifestve, felemelt tomahawkkal; s nem messze tõle, mintha erdei menyasszonya volna, megláttam Diana istennõt, fején holdsarlóval, kíséretében - fürgébb vadászkutya híján - nagy, lusta házõrzõ ebünkkel.
Tegzébõl kihúzott egy nyilat, vaktában elrepítette, s pontosan azt a fát találta el vele, amely mögött rejtõzködtem.
Egy másik csoportban egy bajor parasztleányt, egy négert, egy-két középkori erdészt, egy cifra vadászinges és szarvasbõr lábszárvédõs kentucky-i favágót pillantottam meg, s egy furcsa, komoly shaker presbiteri, széles karimájú kalappal, szögletes kabátszárnyakkal.
Meglepõ módon árkádiai pásztorok és a Tündérkirálynõ[6] allegorikus figurái vegyültek közéjük.
Kart karba öltve vagy összebújva, fura együttesben álltak itt komor puritánok, vidám Gavallérok, és háromszögletû kalapos forradalmár tisztek, kardjuknál is hosszabb copffal.
Egy világos arcbõrû, fekete hajú, vidám cigánylányka, fején vörös kendõvel járkált a csoportok közt, tenyérbõl jósolt. Moll Pitcher, a híres, vén lynni boszorka, seprõvel kezében, a csoportok kellõs közepén mutogatta magát, mintha mindezeknek a szellemalakoknak tudtára akarná adni, hogy csak az õ varázslásának szüleményei.
De Silas Foster, aki ismerõs kék kabátjában egy közeli fának támaszkodva szítta kurta pipáját, ravaszdi, csípõs, fürkészõ jenki tekintetével olyan józan hatást keltett, hogy azt még húsz boszorka és varázsló se tudta volna bizarrá és fantasztikussá tenni.
Valamivel arrább néhány iszonytatón borvirágos orrú, ódivatú jelmezes pohárnok és csapos lakomára terített az avaron; közben meg egy szarvakkal ékesített, hosszú ördögfarkú úriember (arra az ördögi muzsikusra ismertem benne, akivel Tam O'Shanter találkozott valaha) hegedûjét cincogtatta, s az egész tarkabarka társaságot az ünnepi eszem-iszom elõtt táncra hívta.
Így aztán kéz a kézben kört alkottak, s a sátáni muzsika ütemére, dallamára olyan sebesen, olyan eszeveszetten és olyan vidáman forogtak, hogy az egész szedett-vedett banda egyetlen kusza tömeggé olvadt össze - az ember már a puszta nézésétõl is szinte szédelgett.
De a táncosok egyszerre megálltak, s egymásra bámulva harsogó nevetésbe törtek ki, úgyhogy a szeptemberi levelek (amelyek már egész nap tétováztak, lehulljanak-e vagy sem) a légáramlattól most meglibbentek, s kavarogva záporoztak le a mulatozókra.
Ekkor aztán kifulladva mindannyian elhallgattak. És épp, amikor legmélyebb volt a csend, nem bírtam ellenállni a bizsergetõ kísértésnek, hogy máskor oly komoly társaimat, most hogy maskarába bújtak, meg ne lepjem, és hangosan felnevettem.
- Pszt!
- mondta a csinos jövendõmondó cigánylány.
- Ki nevetett?
- Biztosan egy szentségtelen betolakodó! - válaszolta Diana istennõ.
- Menten nyilat repítek a szívébe, vagy mint Actaeont, szarvasbikává változtatom, ha a fák mögül kukucskál!
- Én majd megskalpolom! - kiáltotta az indián törzsfõ, és tomahawkját meglengetve nagyot szökkent a levegõbe.
- Földbe gyökereztetem a lábát. Már a nyelvem hegyén van a varázsige! - sipította Moll Pitcher.
- Belepi a zöld moha, mielõtt még kiszabadíthatná magát!
- Miles Coverdale hangja volt - mondta a muzsikus, ördögfarkát lengetve, szarvával a levegõbe bökve.
- A muzsikám csalta ide.
Mindig is szívesen táncolt az ördög muzsikájára!
Így útbaigazítva, mindannyian egyszerre felismerték a hangomat, és egy emberként felkiáltottak:
- Miles!
Miles!
Miles Coverdale! Hol bujkál?
Zenobia!
Zenobia királynõ! Az egyik vazallusa itt leskelõdik az erdõben.
Parancsolja meg neki, hogy jöjjön elõ, és rója le adóját!
S ekkor ez az egész fantasztikus, szedett-vedett tömeg nekiiramodott, hogy felkutasson.
Úgy éreztem magamat, mint egy õrült költõ, akit kimérák üldöznek.
Mivel jókora elõnnyel indultam, sikerült egérutat nyernem, s a dáridózó, lármás társaságot csakhamar messze magam mögött hagytam.
Hangjuk elõbb gyászosra halkult, majd elveszett az erdõ ünnepélyes csendjében.
Sietségemben elbotlottam egy öl, tüzelõnek felvágott fatuskóban és gallyban, amelyet e föld valamelyik régi tulajdonosa rakott egykor halomba, hogy majd szekérrel vagy szánnal a tanyaházba fuvarozza.
De úgy látszik, megfeledkeztek róla, s most itt álltak immár ötven esztendeje vagy még hosszabb ideje, mígnem ellepte a moha, s az õszrõl õszre lepergett és elrothadt levelek zöld takaróval borították, ám alatta a farakás immár lágy körvonalai még kivehetõk voltak.
Bensõmön úrrá lett szeszélyes hangulataimban ez a jelentéktelen eset mély hatást tett rám, magam elé képzeltem a réges-rég halott favágót, réges-rég halott feleségét és gyermekeit, amint kilépnek hideg sírjukból, és nekilátnak, hogy a mohos gallyakból tüzet rakjanak!
Tovább bolyongtam, álmodozásba merülve, nem tudtam és nem is törõdtem vele, merre megyek, mígnem a közelben megszólalt egy halk, lágy, jól ismert hang:
- Itt van Mr. Coverdale!
- Miles Coverdale! - mondta egy másik, sokkal szigorúbb hang.
- Jöjjön csak elõ!
- Igen, Mr. Coverdale - kiáltotta egy tiszta, dallamos nõi hang, amely akkor ugyan kissé természetellenesen csengett. - Isten hozta!
Kár, hogy egy fél órát késett, olyan jelenetnek lehetett volna tanúja, amelyet nagyon élvezett volna.
Felpillantottam, s Eliot szószékének közelében találtam magamat. Alatta Hollingsworth ült, lábánál Priscillával. Elõttük pedig Zenobia állt.
XXV. HÁRMAN EGYÜTT
Hollingsworth szokott munkaruhájában volt,
Priscilla csinos, egyszerû ruhát viselt, nyakán kendõ, karimás fõkötõje hátravetve szalagján lógott.
Zenobia viszont (aki a maskarások közt persze fõszerepet játszott) fantáziadús, remek jelmezben volt, fején levélkoronával vagy diadémmal - közepén virágékszere díszelgett.
Azt a napkeleti királynõt testesítette meg, akinek nevét viselte.
Ám büszke, méltóságteljes, királynõi magatartása nem a gyõzedelmes, hanem a trónjától megfosztott, tetteiért bírái elé állított, vagy talán már el is ítélt királynõ magatartására emlékeztetett.
De sorsának, úgy látszott, nem adta meg magát: szeme lángolt, két orcáján mély bíborvörös folt égett, éles körvonalai láttára az elsõ pillanatban azt hittem, kifestette magát.
Ezt a gondolatot azonban egykettõre el kellett vetnem, mert máris elsápadt, a vér kifutott arcából.
Zenobia most olyan volt, mintha márványból faragták volna.
Az ember azonnal megérzi, ha a szenvedély - szerelem vagy gyûlölet - olyanválságos pillanataiban tör rá másokra, amely a maguk világába zárja õket, ahol rajtuk kívül senki sem érezheti magát otthonosan.
Zavarodottság, sõt rettegés fogott el, szerettem volna elfutni onnan.
Szenvedélyes érzelmeik mintegy kisajátították ezt a földet és levegõt, engem pedig attól a jogomtól is megfosztottak, hogy ott maradjak és ezt a levegõt szívjam.
- Hollingsworth... Zenobia... - mondtam - most érkeztem vissza Derûvölgybe, s egy pillanatig sem gondoltam, hogy itt találom magukat.
Máris megyek, majd a házban találkozunk.
- Magának is joga van itt lenni - jegyezte meg Hollingsworth.
- Ugyanannyi, mint nekünk - tette hozzá Zenobia.
- Maga már úgyis régóta folytatja ezt a játékot: próbálja kifürkészni a szív sötét mélységeiben rejtõzõ emberi érzelmeket.
Ha valamivel korábban érkezik, kiteregetve láthatta volna õket.
Voltaképpen szívesen megismételném ezt az egész tárgyalást, a maga jelenlétében, legalább gondoskodnék róla, hogy igazságos ítéletet kapjak.
Tudja-e, Mr. Coverdale, hogy életem-halálom felett döntöttek?
Beszéd közben felnevetett.
Ahogy pillantásom az egyik arcról a másikra vándorolt, mindazt felfedeztem bennük, amit egy festõmûvész témául kívánhatna magának: Hollingsworthben a komor, puritán bírót, aki egy boszorkányperben élet-halál felõl ítél; Zenobiában magát a boszorkányt, nem valamilyen vén, ráncos és töpörödött, hanem szép boszorkát, aki a sátánt sátáni bûverõvel kísérti meg; Priscillában pedig a sápadt áldozatot, akinek testét-lelkét varázslatával megrontotta.
Ha a szikla mellett máglyarakás állt volna, az elkerülhetetlen ítélet elõrevetett árnyéka teljessé tette volna ezt a hatásos jelenetet.
- Nem igazság - folytatta Zenobia Hollingsworthhöz fordulva -, hogy egy személyben bírám, vádlóm és esküdtszéki ülnök legyen.
Panasszal élek a törvényszéknél; az ügyvédek, azt hiszem, így mondják.
Üljön fel a bölcs Coverdale bíró úr a szikla tetejére, maga meg én álljunk itt lent egymás mellett elébe, s adjuk elõ ügyünket!
Mert úgy legalább két vádlott volna, nem pedig egy.
- Maga kényszerített engem ebbe a dologba - válaszolta Hollingsworth, szigorú pillantást vetve Zenobiára.
- Vagy talán én hívtam magát ide a maskarások körébõl?
Én akartam bíráskodni maga fölött?
Nem - legfeljebb annyiban, hogy elvitathatatlan jogom ítéletet alkotni, miképpen viselkedjem azokkal, akikkel életkörülményeim összehoznak.
Igaz, én már ítélkeztem maga fölött, de nem a világ nevében, s nem is szándékozom kihirdetni az ítéletet!
- Ó, nagyszerû! - mondta erre Zenobia mosolyogva.
- Maguk férfiak különös lények, nemde, Mr. Coverdale?
Nincs egyszerûbb dolog a világon, mint titkos törvényszékük elé idézni egy nõt, meghallgatása nélkül ítélkezni felette, s aztán ítélethirdetés nélkül szabadon bocsátani.
Csak az a baj, hogy ez a titkos törvényszék történetesen az egyetlen ítélõszék, amelytõl egy igazi nõ fél, s ahol minden ítélet, hacsak nem felmentõ, halálos ítéletet jelent!
Minél tovább néztem õket, minél többet hallottam, annál határozottabban éreztem, hogy a válság pár pillanattal ezelõtt érte el csúcspontját.
Hollingsworth homlokára annak a megmásíthatatlan végzetnek bélyegét ütötte, amelynek eszköze önnön akarata volt.
Zenobia egész lényét, ahogy ezt most megfigyeltem, lázas izgalom töltötte el, szinte eszelõs izgalma egy nagy csatának, amelynek végén a legyõzött még elég erõt, bátorságot és vágyat érez magában, hogy a küzdelmet újrakezdje.
Engem meg olyan érzés fogott el, mintha csatatérre értem volna, ahol még nem oszlott el a füst.
Mirõl folyt itt a vita?
Kétségkívül mindarról, ami szívemet és képzeletemet immár hosszú hónapok óta hiábavaló lázban tartotta.
Zenobia egész egyéniségérõl és élettörténetérõl; Westervelthez fûzõdõ rejtelmes viszonyának valódi jellegérõl; Hollingsworthszel kapcsolatos szándékairól és a férfinak rá vonatkozó terveirõl; s végül arról, tudomása volt-e Zenobiának a Priscilla elleni cselszövésrõl, s mi volt végeredményben ennek a mesterkedésnek igazi célja.
Mindezekben a kérdésekben most is csak feltevésekre voltam utalva.
Csupán egyetlen dologban voltam biztos: Zenobia és Hollingsworth közt vége a barátságnak.
Ha szívük húrjai egyáltalán valaha is összefonódtak, most ezt a kapcsolatot, mint valami gubancos köteléket, erõszakkal szétszakították.
Csakhogy Zenobia nem bírt beletörõdni ebbe a fordulatba.
- Ó, hát így válunk el? - tört fel belõle, látván, hogy Hollingsworth távozni készül.
- Miért ne? - vágta rá a férfi már-már gorombán.
- Mi egyéb mondanivalónk lehet még egymás számára?
- Talán valóban semmi - válaszolta Zenobia, és mosolyogva Hollingsworth szemébe nézett.
- De sokszor ellátogattunk ehhez a szürke sziklához, s a nyírfák susogása közepette nem egy halk szót váltottunk egymással.
Szép órák voltak!
Szeretném, ha ez az utolsó, ha nem is olyan kellemes, minél lassabban múlna el.
S amellett ennek a beszélgetésnek során, amelyet maga utolsó beszélgetésünknek szán, sok kérdést tett fel nekem, és én... bevallom, sarokba szorítva... mindenre lehetõleg õszintén válaszoltam.
Most azonban, szíves engedelmével, én is szeretnék néhány kérdést feltenni magának.
- Nekem nincs titkolnivalóm - mondta Hollingsworth.
- Majd meglátjuk - vágott vissza Zenobia.
- Elõször is azt kérdezném meg, maga gazdagnak tartott engem?
- Ebbõl a szempontból - jegyezte meg Hollingsworth - véleményem megegyezett a világéval.
- Az enyém is - mondta Zenobia.
- Ha nem így lett volna, Isten a tanúm rá, maga is éppúgy tudott volna róla, mint én.
Csak három nappal ezelõtt szereztem tudomást arról a furcsa tényrõl, amely most szegénységgel fenyeget; maga, azt gyanítom, legalább ennyi idõ óta tud errõl a dologról.
Gazdagnak tartottam magamat.
S maga azt is tudja, mit szándékoztam tenni képzelt vagyonom nagyobbik részével, sõt, ha az egészrõl lett volna szó, akkor se haboztam volna.
És hadd kérdezzem meg magától, említettem-e vagy szabtam-e valaha is bármilyen feltételt, amelytõl ezt, a világ véleménye szerint igen nagy áldozatot függõvé tettem volna?
- Nem tagadom, ilyesmit sose mondott - válaszolta Hollingsworth.
- És nem is gondoltam rá - tette hozzá Zenobia.
- Hajlandó lettem volna megvalósítani a maga álmát, feltételek nélkül, nagylelkûen, ahogy ezt egyesek neveznék, de mindenképpen teljes egészében, azzal sem törõdve, hogy ez esetleg anyagi romlásomat okozza.
Ha gondolatban bármilyen feltételt fûzött ehhez a szándékomhoz, akkor maga felelõs mindazért, ami alantas és méltatlan benne.
És most; még egy kérdést.
Szereti ezt a lányt?
- Ó, Zenobia - kiáltott fel Priscilla hátrahõkölve, mintha azt kívánná, bárcsak a szikla leomlana, és maga alá temetné.
- Szereti? - ismételte meg Zenobia.
- Ha csak néhány nappal ezelõtt tette volna fel nekem ezt a kérdést - válaszolta Hollingsworth rövid szünet után, miközben, úgy tetszett nekem, még a nyírfák is visszatartják susogó lélegzetüket -, azt feleltem volna: nem!
Olyasféle érzelmekkel viseltettem Priscilla iránt, mint a fivér, aki gyengéden figyeli az Isten által gondjaira bízott, szeretett húgát.
- S most mit válaszol? - nógatta Zenobia.
- Szeretem! - felelte Hollingsworth inkább magában mormolva, mint fennhangon kimondva a szavakat.
- Akár így is megvallhatom, éppúgy, mint bármely más módon.
Szeretem!
- Hát akkor döntse el az Isten - tört ki szenvedélyes hangba csapva át Zenobia -, vajon kettõnk közül melyikünk követett el megbocsáthatatlanabb vétket ellene!
Én legalább nõ vagyok, talán mindazon hibával, ami egy nõt jellemezhet: gyenge vagyok, hiú, elvtelen (mint a legtöbb nõ, mert erényeink, ha egyáltalán vannak, önkényesek és ösztönösek) és szenvedélyes is; s miként örökletes rabszolganõhöz illik, ravasz, de abszurd kerülõ utakon igyekszem megvalósítani a magam, ostoba és elérhetetlen céljait. Amellett a mindent átölelõ jóság is hiányzik belõlem, mert csak az iránt a csöpp jóság iránt viseltetem odaadó hûséggel, amit magam elõtt látok. És mégis nõ vagyok!
Egy szerencsés sorsfordulat, egy valamivel kedvesebb mosoly Tõle, aki ide küldött, egyetlen hû szív, amely bátorítana és vezetne, talán tökéletes nõvé tehetett volna!
De maga?
Maga férfi?
Nem! Maga szörnyeteg: hideg, szívtelen, önmagában kezdõdõ és végzõdõ gépezet!
- De hát mivel vádol? - kérdezte Hollingsworth e támadástól megdöbbenve, rendkívül felindultan.
- Mondjon csak egyetlen önzõ célt a törekvéseimben, és késsel metszheti ki a szívembõl!
- Az egész csupa önzés! - vágta rá Zenobia még mélységesebb keserûséggel.
- Semmi más, csak önzés, önzés, önzés!
Az ördögnek bizonyára felséges szórakozást szerzett az elmúlt hét esztendõben s különösen ezen az õrült nyáron, amit együtt töltöttünk.
Most már látom!
Felébredtem, kiábrándultam, kijózanodtam!
Önzés, önzés, önzés!
Maga egy tervben öltött testet.
Jobb maskarát visel, mint ott azok a boszorkányok és cigányok, mert a maga álarca az önámítás.
És hallja csak, mire vette rá magát.
Elõször is halálos és tetejébe alattomos csapást akart mérni erre a tisztább és magasabb rendû életet célzó tervre, amelyet annyi nemes elme gondolt ki.
Aztán, mert Coverdale nem volt hajlandó a rabszolgája lenni, könyörtelenül félrelökte.
És engem is mindaddig bevont a tervébe, amíg remélte, hogy hasznára leszek, most meg sutba dob, mint valami ócska szerszámot!
De a legnagyobb és legsötétebb bûne az volt, hogy elhallgattatta lelkiismeretét! Halálos vétket követett el önnön szíve ellen! Feláldozná ezt a lányt, akit Isten, ha valaha felfedte elõttünk szándékait, a maga gondjaira bízott; aki által meg akarta váltani magát!
- Ez afféle nõi gondolkodás - mondta Hollingsworth halálsápadtan -, olyan nõé, akinek minden cselekedetét a szíve diktálja, aki nem ismer se magasabb rendû, se átfogóbb célokat!
- Hallgasson! - kiáltotta parancsoló hangon Zenobia.
- Maga se férfit, se nõt nem ismer!
Csak egy mentsége lehet... s én, mivel nem akarok végképp megundorodni önmagamtól eltékozolt érzelmeimért, s hogy ne kelljen mindent csalóka képzetnek neveznem, hát hadd mondjam el... hogy nagy és nemes szív veszett el magában.
De most menjen.
Maga végzett velem, én végeztem magával.
Isten vele!
- Priscilla - mondta Hollingsworth -, jöjjön.
Zenobia elmosolyodott, s valószínûleg én is.
Az emberi életben csak ritkán adatik meg valakinek, hogy az igazságtalanság mardosó érzetére édesebb elégtételt kapjon, mint amilyet az a hang, amelyen Hollingsworth ezt a két szót kiejtette, Zenobiának adott.
A megalázott férfi remegõ hangja volt, azé a férfié, akinek önbizalma megrendült, s aki legalább egyetlen lény vonzalmában szeretett volna megkapaszkodni.
Igen, ez az erõs férfi meghajlította derekát, és szegény kis Priscillára támaszkodott!
Ó, ha csalódnék benne, micsoda diadal volna ez a szemtanúk számára!
S kezdetben már-már azt hittem, csalódni fog benne.
Priscilla felállt, remegve, akár feje felett a nyírfalevelek, majd lassan, szinte botorkálva megindult Zenobia felé.
Odaérve lábaihoz rogyott, pontosan úgy, mint elsõ találkozásukkor az öreg tanyaház konyhájában.
Zenobiát is erre emlékeztette.
- Ó, Priscilla - mondta fejét csóválva. - Mennyi minden megváltozott azóta!
Most trónjától megfosztott királynõ elõtt térdel.
Maga, a gyõztes!
De Hollingsworth várja magát.
Mondja el, amit akar, s aztán menjen.
- Nõvérek vagyunk! - zihálta Priscilla.
Azt hiszem, értettem, amit tett és mondott.
Önmagát és minden földi vagyonát Zenobiának ajánlotta fel.
Csakhogy Zenobia nem akarta így érteni.
- Igaz, nõvérek vagyunk - válaszolta, s az édes szótól meghatva lehajolt és megcsókolta Priscillát. De nem szeretettel, mert szíve mélyén bizonyára úgy érezte, hogy Priscilla miatt végzetes csapás érte.
- Egy apánk volt!
Maga ezt kezdettõl fogva tudta, én csak nemrég szereztem tudomást róla, máskülönben egyet s mást, ami történt, elkerülhetett volna.
Én sose akartam rosszat magának.
Elállta az utat, amely a célomhoz vezetett,
s én szabaddá akartam tenni azt. De mit számít, hogy mit akartam.
Ez már a múlté.
Megbocsát nekem?
- Ó, Zenobia - zokogott Priscilla -, én vagyok a bûnös.
- Nem, dehogy, szegény kis teremtés - mondta Zenobia egyfajta megvetéssel.
- Bár maga a végzetem, de talán még egy újszülött csecsemõ se lehet ártatlanabb magánál.
Szegény gyerek!
Félek, szomorú sorsnak néz elébe, magányosan üldögél majd abban a tágas, örömtelen szívben, ahol... mint tudhatja, mert én, sajnos, elõre látom... a tûz, amit felszított, hamarosan ki fog aludni.
Már a puszta gondolatra reszketek magáért.
Mit tesz majd, Priscilla, ha nem talál parazsat a hamuban?
- Meghalok! - felelte.
- Jól mondja - jegyezte meg Zenobia helyeslõ mosollyal.
- A maga kislényében igazi nõ lakozik, szegény húgocskám.
De most menjen vele, és éljen!
Királynõi mozdulattal elbocsátotta, õ maga pedig arccal a szikla felé fordult.
Kíváncsian figyeltem, vajon kit választ Priscilla, Zenobiát vagy Hollingswortht; mivel magyarázza az utóbbi viselkedését; mit gondol, õszinte volt-e nõvéréhez és hozzá; hogyan fogja Hollingsworth iránti szerelmét összeegyeztetni a testvéri szeretettel?
De valójában Priscillának nem voltak efféle kételyei.
A lángoló szerelem minden más érzést elnémított.
Hollingsworthnek nem lehettek hibái.
Ez az igazság állt a világegyetem központjában.
Sem a bûn gyanúja, sem mások esetleges becsületessége, sem látszat, sem kétségtelen tény, sem érzékszerveinek tanúsága, sõt még Hollingsworth önvádló szava, ha ilyet kiejtene, nem nyomhatott volna egy porszemnyit a mérleg másik serpenyõjében.
Priscilla annyira hitt Hollingsworth igazában, hogy eszébe sem jutott összemérni mások bûneivel; az utóbbiak egyszerûen nem érdekelték.
Hollingsworth belekarolt, és csakhamar eltûnt vele a fák közt.
Fogalmam sincs róla, Zenobia honnan tudhatta, hogy elmentek, mert egyetlen pillantást sem vetett többé feléjük.
Büszke magatartását mindaddig megõrizte, amíg még távozóban visszanézhettek volna rá, de mihelyt eltávoztak - végleg eltávoztak -, lassan-lassan a földre roskadt.
Mintha valamilyen nagy, láthatatlan, ellenállhatatlan erõ nehezedett volna rá.
Térden állva homlokát a sziklára hajtotta, s görcsösen felzokogott: de száraz szemmel, könnytelen zokogással.
XXVI. ZENOBIA ÉS COVERDALE
Zenobia teljében megfeledkezett rólam.
Úgy érezte, egyedül van nagy bánatával.
S ha egyszerûen csak szánalmat éreztem volna iránta - a szánalmat büszke lénye úgy utasította volna vissza, mint a legnagyobb rosszat, amit a világ még tartogat számára -, ennek az érzelmi válságnak szentsége és félelmessége arra késztetett volna, hogy nesztelen elosonjak, még egy száraz levél se zizzenjen a lábam alatt.
Magára hagytam volna Zenobiát tusakodásában, egyedül hagytam volna, hogy csak az Isten tekintsen le rá.
De miért, miért nem, most egy pillanatig sem kételkedtem benne, hogy jogom van ott maradni, nem úgy, mint az imént, amikor heves vitájuk közepette váratlanul rájuk törtem.
Nincs ínyemre magyarázgatni, miféle hasonlatosságot láttam vagy képzeltem látni Zenobia és a magam helyzete közt; s az olvasó ezt az egyetlen titkomat a megannyi feltárt, de számomra kevésbé érdekes tény mögött, azt hiszem, nem is fogja felfedezni.
S mégis az az igazság, hogy midõn Zenobia könnytelen kíntól remegve homlokát a sziklára fektette, úgy éreztem, mintha szívének fájdalmára az én szívem is szinte ugyanolyan gyötrelmesen felsajgott volna.
Helytelenül cselekedtem-e, hogy ilyen együttérzéstõl vezettetve felszentelt papnak éreztem magamat, akinek kötelessége e szenvedõ nõnek - már amennyire ez halandótól telik - vigaszt nyújtani?
De mit tehet egy halandó Zenobiáért?
Semmit!
Minden próbálkozás csak gúnyolódásnak látszana, csak gyötrelmet okozna.
Igaz, az idõ enyhíti majd fájdalmát, szívének legnemesebb érzelmeivel együtt sírba temeti.
De a sors, gondoltam, még legkegyesebb hangulatában sem lehetne jobb hozzá, nem oszlathatná el gyorsabban kínjait, minthogyha ezt a kiugró sziklát egy kissé megbillentené és rádöntené.
Így hát egy fának támaszkodva néma csendben hallgattam zokogását.
Zenobia, féltérdre hullva, homlokát még mindig a sziklához szorította.
Csak a zokogását hallottam; nem nyöszörgött, és semmilyen más módon nem adott kifejezést bánatának.
Minden cselekedete akaratlan volt.
Végül felült, hátrasimította haját, és zavarodottan körülnézett, mintha nem is igen emlékeznék a történtekre, s helyzetének sem volna teljesen tudatában.
Arcába szökött a vér, még a homlokát is bíborvörösre festette.
De aztán lassanként elhalványult, s egy ideig ilyen halálsápadt maradt.
Kezét homlokához emelte, mozdulata azt a határozott benyomást keltette bennem, hogy heves fájdalom gyötri.
Vadul ide-oda kóborló pillantása többször is végigsiklott rajtam anélkül, hogy tudomást vett volna rólam.
De végül felvillant szemében a felismerés fénye.
- Maga az, Miles Coverdale? - kérdezte mosolyogva.
- Ó, sejtem, miben sántikál!
Balladát akar írni errõl az ügyrõl.
Mondja el, kérem, ami már elkészült belõle.
- Hallgasson, Zenobia! - szóltam.
- Isten a tanúm, hogy sajog a szívem!
- Igazi tragédia, ugye? - kérdezte Zenobia élesen, könnyedén felnevetve.
- S azt is elismeri talán, hogy alaposan kijutott nekem a jóból.
De hát ez a nõk sorsa, s mint nõ megérdemeltem sorsomat; hát ne szánakozzék rajtam, én meg nem fogok panaszkodni.
Már minden rendben van, vagy legalábbis hamarosan rendben lesz.
De feltétlenül írja meg azt a balladát, Mr. Coverdale, öntse bele szíve sajgását, használja ki jól az együttérzését, ahogy ezt a többi költõ teszi, s köteles is tenni, hacsak tüzes sorok helyett nem csillogó jégdarabokkal akar traktálni minket.
Ami pedig az erkölcsi tanulságot illeti, cseppentsen az utolsó strófába egy kis keserédes mézet. - S mi legyen az erkölcsi tanulság, Zenobia? - kérdeztem, igyekezve hasonló könnyed hangot megütni.
- Ó, nagyon régi is megfelel majd a célnak - válaszolta.
- Nincsenek új igazságok, bármennyire kérkedünk is vele, hogy jó néhányat felfedeztünk.
Erkölcsi tanulságot kíván?
Íme: az élet csataterén minden kardvágás, amely a férfinak csupán az acélsisakján csattan, a nõnek szívét találja, ahol nem visel páncélt. Ezért a nõ okosan teszi, ha kerüli a harcot.
Mert ha mégis azt választja, az egész világegyetem, nõk és férfiak, s tetejébe még a gondviselés vagy a végzet is összefognak az ellen a nõ ellen, aki csak hajszálnyira letér a kitaposott ösvényrõl.
Igen, s tegye hozzá, (mert most már ezt is bevallhatom), hogy ha egyetlen hajszálnyira letér róla, máris végképpen eltévelyedik, s nem látja többé a világ igazi arculatát!
- Nagyon könyörtelen tanulság - jegyeztem meg.
- Nem tudnánk kissé enyhíteni rajta?
- Megteheti, de saját veszélyére, nem az én felelõsségemre – válaszolta Zenobia.
Aztán hirtelen témát változtatva így folytatta: - Végül is Hollingsworth olyasvalakit hagyott faképnél, aki többet adhatott volna neki, mint az a szegény, sápadt virágszál, akit választott.
Mit adhat Priscilla neki?
Tán szenvedélyével felforrósítja majd a szívét, ha reményeiben csalatkozva jéggé dermed?
Erõt önt bele, ha kimerül a tömérdek eredménytelen fáradozásban?
Nem! Csak vak, ösztönös szerelmével közeledik hozzá, s kicsiny, vézna, gyenge lényével teherként akaszkodik majd a karjára!
Még szóra érdemes együttérzést sem adhat neki.
Mert a sötétség hosszú óráiban nem fog-e Hollingsworth arra a büszke, intellektuális együttérzésre sóvárogni, amit tõlem megkaphatott volna? Együttérzésre, amely fényt derített volna pályájára, vezette és buzdította volna õt?
Szegény Hollingsworth!
Most hol fogja ezt megtalálni?
- Hollingsworthnek jég van a szíve helyén! - törtem ki keserûen.
- Nyomorult fráter!
- Ne mondjon rosszat róla - ripakodott rám gõgösen Zenobia.
- Nincs joga bírálni egy ilyen férfit.
Minden az én hibám volt, nem az övé.
Most már belátom!
Nem õ futott utánam.
Miért futott volna?
Mit adhattam én neki?
Egy nyomorúságos, sebzett, hányatott szívet, amely összetört, mielõtt még találkoztunk.
Meg egy gazember életével reménytelenül összegubancolódott életet!
Jól tette, hogy faképnél hagyott.
Istennek hála érte!
S mégis, ha bízott volna bennem, ha csak egy rövid ideig megtûrt volna még maga mellett, mindettõl a bajtól megóvtam volna.
Elhallgatott, szemét a földre szegezte.
Aztán újból felpillantott, megenyhülten, nyugodtabban.
- Miles Covardale! - mondta.
- Tessék, Zenobia - válaszoltam.
- Lehetek valamivel szolgálatára?
- Aligha - mondta erre.
- Bizonyára sejti, hogy el akarok menni Derûvölgybõl, s valószínûleg sosem találkozom többé Hollingsworthszel.
Az én helyzetemben egy nõ nemigen érezheti jól magát régi barátai közt, ezt megérti, ugye?
Csak új arcokat, ismeretlen tekinteteket bír elviselni.
Ismerõs környezetben sorvadozna; s pirulna azok elõtt, akik ismerik titkát; szíve sajgón dobogna; bizonyára halálra gyötörné magát azzal az ostoba gondolattal, hogy nõi becsületét egy büszke, felfuvalkodott férfi lábához dobta.
Szegény nõk, a maguk erényeivel és hibáival!
Milyen kitûnõ új téma elõadásaimhoz, amelyeknek ötletén maga, Mr. Coverdale, egy-két hónappal ezelõtt még mosolygott.
De mivel magának valóban együttérzõ szíve van, amennyire ez egyáltalán lehetséges, s mivel úgy távozom innét, hogy Hollingsworthszel nem találkozhatom, megkérném magát, adjon át neki egy üzenetet.
- Szívesen - mondtam, csodálkozva, milyen furcsamód repkednek gondolatai; hol egészen komoly dolgokról, hol meg puszta léhaságokról beszél.
- Mit akar üzenni neki?
- Igaz, mit is? - kiáltott fel.
- Voltaképpen nem is tudom.
Ha jobban meggondolom, nincs is mit üzennem.
Mondja meg neki... mondjon neki valami szépet, emelkedettet, ami édes-gyönyörûen illeszkedik majd be a balladájába... bármit, csak gyengéd és alázatos legyen.
Mondja meg neki, hogy meggyilkolt!
Mondja, hogy örökké kísérteni fogom!
- E szavak vad energiával törtek ki belõle.
- És adja ezt oda neki... nem, adja Priscillának!
Ezzel kivette hajából virágékszerét. Királynõi gesztus volt, úgy éreztem, csatát vesztett királynõé, aki most leveszi fejérõl a koronát, mintha minden büszkeségét odadobva, megalázkodva megkönnyebbülhetne.
- Mondja meg neki, viselje ezt Zenobia kedvéért - folytatta.
– Priscilla csinos kis teremtés, s egy valódi kékszakáll se kívánhatna nála engedelmesebb, gyengédebb feleséget.
Kár, hogy olyan gyorsan el fog hervadni.
Ezek a törékeny, vézna lányok mindig hamar elhervadnak.
Nézze csak meg Hollingsworth tíz év múlva az én arcomat és Priscilláét, s akkor válasszon köztünk.
Vagy ha úgy tetszik, válasszon most!
Milyen fenséges volt e szavaknál Zenobia!
Hatását még csak fokozta szépségének nagyon is biztos tudata és az az önfelismerés, amelybe, gondolom, a Hollingsworthtõl elszenvedett sérelem taszította.
Észrevette az arcomra kiült bámulatot, s ez - mivel mindvégig hû maradt önmagához - még most is gyönyörrel töltötte el.
- Nagyon nagy kár - mondta -, hogy nem a maga, hanem Hollingsworth szívének meghódítására pályáztam, Mr. Coverdale.
Az, azt hiszem, sikerült volna, és sok nõ úgy vélekednék, hogy magát lett volna érdemesebb meghódítani.
Kettõjük közül maga jóval csinosabb, annyi bizonyos.
De ezekbe a dolgokba a sorsnak is van beleszólása.
Amellett a férfiaknál sose adtam sokat a szépségre, mióta egyszer, lánykoromban valaki a szépségével elcsavarta a fejemet.
Most hát, isten vele!
- Zenobia - kérdeztem -, hová megy?
- Mindegy, hogy hová - válaszolta.
- De ebbõl a helybõl elegem van, s halálosan unom ezt a filantrópiával és haladással való játszadozást.
Abbeli igyekezetünkben, hogy az egyetlen helyes rendszert megteremtsük, az összes lehetséges hamis életforma közt kétségtelenül a legislegnagyobb csúfságba botlottunk bele.
Ezzel végeztem, Derûvölgynek most mást kell keresnie, aki felügyel a mosásra, magának meg, Mr. Coverdale, más ápolónõt, aki elkészíti a zabkásáját, ha ismét megbetegednék.
Bolond álom volt!
De legalább néhány kellemes nyári napot töltöttünk itt, s nagy reményeket tápláltunk, amíg szét nem foszlottak.
Derûvölgy többet már nem adhat nekünk, s annak sincs értelme, hogy egy szétpattant buborék miatt könnyet ejtsünk.
Itt a kezem.
Isten áldja!
Kezet nyújtott, ugyanolyan fesztelenül és szívélyesen, mint elsõ találkozásunkkor. Én pedig megindultságomban nem találtam jobb módot mély együttérzésem kifejezésére, mint hogy kezét az ajkamhoz emeljem.
S eközben éreztem, hogy ez a fehér kéz - amely, midõn öt hónappal ezelõtt megérintettem, vendégszeretõn meleg volt - most jéghideg.
- Milyen hideg! - tört ki belõlem. Kezét két kezembe fogtam azzal a hiú szándékkal, hogy megmelegítsem.
- Mi ennek az oka?
Hideg, mint egy halotté!
- Azt mondják, a végtagok halnak el elõször - felelte Zenobia nevetve.
- Hát megcsókolja azt a szegény, megvetett, elutasított kezet?!
Köszönöm, kedves barátom.
Elbukottnak tartogatta hódolatát.
Férfi ajka nem érinti többé a kezemet.
Áttérek a katolikus hitre, és zárdába, vonulok.
Ha legközelebb hall majd Zenobiáról, arcát fekete fátyol fogja takarni; hát nézze meg, most utoljára, mert mindennek vége!
Még egyszer, isten vele!
Elhúzta kezét, de még sokáig úgy éreztem, mintha a magaméban tartanám.
Mivel meghitt viszonyban voltam talán az egyetlen férfival, akihez õszintén vonzódott, hát úgy tekintett rám, mintha a múltat képviselném, s mikor istenhozzádot mondott nekem, egyben végsõ búcsút vett Hollingsworthtõl is, meg életének ettõl az egész szakaszától.
Szépsége sosem ragyogott fényesebben, mint most, hogy utoljára láttam õt.
Elindult, s hamarosan eltûnt a fák között.
Talán az iménti megrázó jelenet hatására, talán valamilyen más okból, de azt képzeltem, Zenobia valójában nem ment el, itt bolyong a környéken, akár egy kísértet.
Úgy éreztem, mintha rám függesztené szemét, vagy mintha színes egyénisége fényes nyomot hagyott volna a levegõben.
De aztán ez az érzésem lassanként elhalványult.
Eliot szószéke lábánál az avarra vetettem magamat.
A napfény felfelé kúszott a fatörzseken, a legmagasabb ágakon villogott; az erdõre szürke félhomály borult; feljöttek a csillagok; a lecsüggõ ágakra hideg õszi harmat hullt.
De én mindezzel mit sem törõdtem, a magam sorsa feletti bánat és a mások iránti együttérzés kimentett, s nem volt lelkierõm itt hagyni a szikla alatti kényelmetlen fekhelyemet.
Úgy látszik, elaludtam, s álmot láttam, amelynek mozzanatai valamilyenszörnyû katasztrófába torkolltak, de erre egyszeriben tovatûntek, mert túlságosan erõsek lévén, mintegy szétszakították a szunnyadozás könnyû leplét.
Felijedve láttam, hogy a kelõ hold fényében fürdeti a repedezett sziklafalat, s éreztem, hogy egész testemben reszketek.
XXVII. ÉJFÉL
Nem sokkal éjfél elõtt lehetett, amikor Hollingsworth ablaka alá értem, s mivel nyitva találtam, egy fûcsomót a gyökerére tapadt földdel együtt bedobtam rajta. Hallottam, ahogy odabent a padlóra puffan.
Hollingsworth vagy fent volt még, vagy igen éberen aludt, mert kisvártatva kinézett az ablakon, s meglátott odalent a holdfényben.
- Maga az, Coverdale? - kérdezte.
- Mi baj?
- Jöjjön le, Hollingsworth - feleltem.
- Beszélnem kell magával.
Magam is meglepõdtem hangom különös csengésén, s õ bizonyára nem kevésbé.
Nem vesztegette az idõt, egykettõre kilépett a ház kapuján, magára kapkodott öltözékében.
- Mi baj? - ismételte türelmetlenül.
- Látta azóta Zenobiát, hogy elváltak Eliot szószékénél? - kérdeztem.
- Nem - válaszolta -, de nem is számítottam rá.
Mély hangja kissé remegett.
Alig ejtette ki e szavakat, egy másik ablakból kidugta kendõvel bekötött fejét Silas Foster, és - szavajárásával élve, ami ezúttal meg is felelt a valóságnak - sanda pillantást vetett ránk.
- Mit keresnek itt, jóemberek? - tudakolta.
- Nocsak, maga az, Miles Coverdale?
Úgy látszik, mióta elment tõlünk, az éjt is nappallá teszi; s így aztán egészen természetesnek találja, hogy éjnek idején itt ólálkodjék a ház körül, halálra rémítse az anyjukomat, s ezzel egy fáradt embert legszebb álmából felverjen.
Jöjjön be, maga csavargó, s feküdjön le!
- Öltözzön fel minél csendesebben, Foster - mondtam. - A segítségére van szükségünk.
Ha agyonütnek sem tudtam volna változtatni furcsa hanghordozásomon.
Silas Foster, bár nem volt éppenséggel érzékeny lélek, úgy látszik, ugyanúgy megérezte, milyen halálos komolyan beszélek, mint Hollingsworth.
Tüstént visszakapta fejét, s hallottam, amint ásít egyet, valamit motyog a feleségének, majd még egy nagyot ásít, amíg magára kapkodja ruháit.
Eközben én odamutattam Hollingsworthnek egy jól ismert monogramos, finom zsebkendõt, megmondtam, hol találtam, s egyéb körülményeket is említettem, amelyek olyan szörnyû gyanút ébresztettek bennem, hogy kimondani sem bírtam, csak rábíztam Hollingsworthre, találja ki magától, ha meri.
Mire végeztem ezzel a rövid magyarázattal, csatlakozott hozzánk Silas Foster, kék gyapjúkabátjában.
- Nos, fiúk - kérdezte zsémbesen -, mirõl van szó?
- Mondja el maga, Hollingsworth - szóltam.
Hollingsworth láthatóan megborzongott, s fogait összeszorítva mélylélegzetet vett.
De aztán összeszedte magát, s nálam sokkal bátrabban szembenézve a dolgokkal elmondta Fosternek, mire gyanakszom és miért - én az imént semmiképp sem tudtam ilyen nyílt beszédre rászánni magamat.
Az erõs idegzetû gazda, megjegyzésével aztán még pontot is tett rá, teljes rémségében feltárta a szörnyû gondolatot, mintha egy halott arcáról levette volna a leplet.
- Tehát azt hiszi, vízbe fojtotta magát? - kiáltotta.
Félrefordultam.
- Mi az ördögért tett volna ilyet ez a fiatal nõ? - mondta Silas, a csodálkozástól kidülledt szemmel.
- Hisz majd felveti a pénz, s a boldogsághoz legfeljebb egy férj hiányzik neki, azt meg bármikor könnyûszerrel találhat.
Azt mondom, valami tévedés lesz ebben a dologban.
- Gyerünk - mondtam megborzongva -, gyõzõdjünk meg róla.
- Jól van, jól van - válaszolta Silas Foster -, ahogy akarja.
Viszünk magunkkal egy kampós végû póznát; a vödröt szoktuk vele kihúzni a kútból, ha elszakad a kötele.
Azzal meg egypár hosszú nyelû szénagereblyével megtalálom, ha van mit megtalálni, arra mérget vehet.
Fura dolog!
Zenobia vízbe fojtotta magát!
Nem, nem, ezt nem hiszem.
Ennél több esze volt és több pénze, s nagyon is élvezte az életet.
Pár percnyi elõkészület után sietve elindultunk. A szokásosnál rövidebb utat választva átvágtunk a földeken, legelõkön s a rét egyik szögletén, mígnem eljutottunk arra a helyre a folyóparton, ahol délután bolyongásom közben megálltam s eltöprengtem.
Kimondhatatlanul baljós elõérzet hajtott aztán újra ide Eliot szószékétõl.
Megmutattam társaimnak, hol találtam a zsebkendõt, s felhívtam figyelmüket két-három lábnyomra is, amely az agyagos parton a víz felé vezetett.
Az alacsony part alatt a hínár közt további nyomokat láttunk, még nem mosta el õket az ehelyütt szinte mozdulatlan, lomha ár.
Silas Foster egészen közel dugta képét a lábnyomokhoz, s felemelt egy cipõt. Ezt én korábban nem vettem észre, mert félig ellepte az iszap.
- Ez a kecskebõr cipõ nem jenki kaptafán készült - jegyezte meg.
– Értek annyit a suszterséghez, hogy ezt megmondhassam.
Francia gyártmány. Látják, milyen magas rüsztje van? És Zenobia mégis milyen könnyedén lépkedett benne.
Nincs a kerek földön nõ, akinek szebb járása volna.
Nem akarja emlékbe eltenni? - kérdezte Hollingsworthhöz fordulva.
Hollingsworth hátrahõkölt.
- Adja ide, Foster - mondtam.
Megmártottam a vízben, leöblítettem róla az iszapot, s azóta is õrzöm ezt a cipõt.
Nem messze ettõl a helytõl a folyó sáros partjára kihúzva egy öreg, repedezett ladik feküdt; többnyire félig tele volt vízzel.
A horgászok ezen mentek csukázni, a vadászok ezzel hozták be a vadkacsákat.
Vízre taszítottam a rozzant bárkát, s egy lapáttal a farába ültem. Hollingsworth az orrban foglalt helyet a kampós póznával, Silas Foster meg középen egy szénagereblyével.
- Az ifjúkorom jut eszembe - jegyezte meg Silas -, amikor kilopakodtam az ágyból, s elmentem gilisztával csukára meg angolnára horgászni.
Hajaj! Élet- halál szomorú dolog.
Akkor még fiatal fiú voltam, aki gilisztával horgászott, most meg már öregszem, s íme, itt ülök, s egy hullát keresgetek!
Ide figyeljenek, fiúk, ha elhinném, hogy igazán történt valami Zenobiával, nagyon szomorú volnék.
- Inkább tartaná a száját - dünnyögtem.
Aznap éjjel a hold, noha már fogyóban volt, még nagy, kerekded képpel ragyogott. Nyolc és kilenc közt kelt fel, s most rézsút küldte át sugarait a folyó felett; a túlsó magas partot meg az erdõt sûrû árnyék borította, az innensõ azonban még eléggé világos volt.
Magára a vízre egyetlen fénysugár sem terült.
A folyó szinte észrevehetetlenül csordogált, széles, fekete, kifürkészhetetlen medre éppoly féltékenyen õrizze titkait az emberi szem elõl, mint az óceánok kellõs közepe.
- Nos, Miles Coverdale - mondta Foster -, maga a kormányos.
Hogy akar nekifogni a dolognak?
- Hagyom a ladikot oldalvást elsodródni a mellett a farönk mellett -feleltem.
- Tudom, milyen mély ott a víz, halászás közben kitapasztaltam.
A part ezen az oldalon egy-két lépés után már igen meredek, s közvetlenül a farönknél van egy körülbelül tizenkét-tizenhárom láb mély medence.
Ami egyszer lemerült oda, azt a folyó árja akkor sem bírja magával sodorni, ha részben a víz felszínén lebeg.
- Hát akkor gyerünk - mondta Silas -, bár hogyha valóban olyan mély ott a víz, mint ahogy mondja, nem hinném, hogy ezzel a szénagereblyével elérem a fenekét.
Ez a szerencse, ha annak nevezhetem, ma éjjel Mr. Hollingsworthre vár.
A ladik elúszott a farönk mellett.
Silas Foster derekasan munkálkodott a gereblyével, olyan mélyre merítette, amilyenre csak tudta, még a karját is vállig a vízbe dugta.
Hollingsworth eleinte mozdulatlanul ült, a kampós póznát a levegõbe emelve.
De egy idõ után ideges, rángatózó mozdulatokkal bele-belemerítette az odalenti sötétségbe, s összeszorítva fogait olyanformán döfte lefelé a póznát, mintha halálos ellenséggel viaskodnék.
Kihajoltam a ladikból.
De a sötét ár olyan áthatolhatatlan, olyan félelmetesen rejtelmes volt, hogy - s erre a gondolatra megremegtem, akár a falevél - ugyanúgy próbálhattam volna a másvilág titkait kifürkészni, megtudni, mi lett Zenobia lelkével, mint ahogy most itt azzal próbálkoztam, hogy a folyó mélyén megtaláljam a holttestét.
S talán mégis itt feküdt, felfelé fordított arccal, miközben a ladik árnyéka s az én lefelé kémlelõ, sápadt arcom elsuhant közte és az ég között!
Egyszer, kétszer, háromszor visszafordítottam a ladikot, hogy aztán a folyógyászosan lassú árján újból leeresszem.
Silas Foster felgereblyézett valami nagyobb kuszaságot; a víz alól elõbukkanva lebegõ ruhához hasonlított, de aztán kiderült róla, hogy csak hatalmas hínárcsomó.
Hollingsworth roppant erõfeszítés árán egy lesüllyedt fatörzset halászott ki.
Amikor elszabadult a fenéktõl s hínárral, iszappal borítva félig kiemelkedett a vízbõl, valamiféle szörnyûségnek látszott, amit fél évszázad óta nem világított meg a hold. Majd megint lemerült, mogorván visszatért régi fekhelyére, hogy az évszázad hátralevõ részét is ott a mélyben töltse.
- Hû, de ronda! - kiáltott fel Silas.
- Már már azt hittem, maga az ördög, s õt is ugyanaz a szándék vezeti, mint minket: Zenobiát keresi.
- Sose fogja megkaparintani - jegyeztem meg, s nagyot taszítottam a ladikon.
- Ezt maga nem tudhatja, fiam - replikázott a gazda.
- Kérjük Istent, hogyne lelje meg, se most, se máskor.
Hû, de lassú munka ez!
Bárcsak találnánk már valamit!
Eh!
Mit nem mondok, hisz az volna a jó, ha reggelig itt evezgetnénk, sodródnánk, böködnénk és piszkálnánk a folyót, s az egész kárba veszett fáradság volna.
Ami engem illet, nem csodálkoznék rajta, ha Zenobia csak a cipõjét vesztette volna el az iszapban, a lelkét meg épségben megõrizte.
Nagy ég! Hogy mulat majd rajtunk holnap reggel!
Le se tudom írni, Silas Fosternek ez a feltevése milyen élénken elébem idézte Zenobia alakját, ahogy élettel eltelve, jókedvûen ül a reggelinél.
Halálának szörnyû rémképe most egyszeriben a távoli homályba tûnt, s éppoly valószínûtlenné vált, mint valami mítosz.
- Igen, Silas - kiáltottam fel -, lehet, hogy magának van igaza!
A folyó sodrása megint kissé túlhajtott minket a farönkön, s ekkor éreztem- igen, éreztem, mintha a vaskampó a mellembe szúrt volna -, hogy Hollingsworth a póznával beleütközik valamibe a folyó fenekén!
Felugrott, és csaknem felborította a ladikot.
- Állj! - kiáltotta Foster. - Megvan!
Hollingsworth iszonyatos erõvel megemelte a póznát, mire fehér hullám öntötte el a víz felszínét.
Egy lebegõ nõi ruha volt.
Hollingsworth kissé feljebb emelte, s ekkor megláttuk Zenobia fekete haját, ahogy az áram lefelé sodorja.
Te halál sötét folyója! Hát kiadtad áldozatodat!
Megtaláltuk Zenobiát!
Silas Foster átfogta a testet, s Hollingsworth is megragadta. A part felé kormányoztam a ladikot, s az egész idõ alatt Zenobiát bámultam: végtagjai a ladik oldala mellett ide-oda lebegtek az áramban.
Amikor a part közelébe értünk, mind a hárman a vízbe léptünk, kivittük a holttestet, s egy fa alatt a földre fektettük.
- Szegénykém! - mondta Foster, s megkérgesedett öreg szíve bizonyára egy könnyet is engedélyezett neki. - De sajnálom!
Ha megpróbálnám leírni a maga szörnyû valóságában ezt a jelenetet, az olvasó joggal szememre vethetné, hogy bûnös és szégyenletes dolgot mûvelek.
Több, mint tizenkét hosszú éve kísért emlékezetemben, s most is olyan híven le tudnám írni, mintha magam elõtt látnám.
Az összes halálnemek közt szerintem ez a legborzasztóbb.
Zenobia vizes ruhája rettenetesen merev tagjaira tapadt.
A haláltusa márványba faragott szobra volt.
Karja tusakodás közben merevedett meg, kezét ökölbe szorítva tartotta maga elõtt; térdét is meghajlította Istennek hála érte, imádkozó pózban.
Ó, az a merevség!
Lehetetlen a rémséget elviselni.
Úgy látszott, testének ugyanebben a tartásban kell koporsóba kerülnie, s hogy csontváza a sírban is így fog feküdni. Ítéletnapján pedig ugyanígy támad majd fel.
Egyetlen remény éltetett, de még ehhez is egy csepp félelem vegyült.
Zenobia imádkozó pózban térdelt.
Lelkét, amely utolsó tudatos pillanatában fulladozva bugyborékolt ki ajkán, talán megbékélve és bûnbánóan Istennek ajánlotta.
De a karját meghajlítva maga elõtt tartotta, mintha soha véget nem érõ küzdelemben viaskodnék a gondviseléssel.
És kezét engesztelhetelen daccal szorította ökölbe!
Félre, rémséges gondolatok!
Az a múló pillanat, amikor Zenobia lemerült a mélybe - lélegzete elakadt, és lelke elszállt -, az Isten végtelen kegyelmének elnyerésére éppoly hosszú volt, mint az örökkévalóság!
Foster a holttest fölé hajolt, és tüzetesen megvizsgálta.
- Megsebezte a szegény teremtés keblét - szólt oda Hollingsworthnek -, s épp a szíve táján!
- Úristen! - kiáltott fel Hollingsworth összerezzenve.
És valóban ezt tette vele, halála elõtt is meg után is!
- Látják! - mondta Foster.
- Itt szaladt bele a vas.
Csúnya seb, de hát ezt már nem érezte!
Iparkodott Zenobia karját szépen az oldala mellé fektetni.
Nagy erõfeszítésárán sikerült is úgy-ahogy leszorítania, de a kar már a következõ pillanatban dacosan megint felemelkedett.
Foster még egy kísérletet tett, éppily eredménytelenül.
- Isten szerelmére, Silas Foster - kiáltottam keserû felháborodással -, hagyja már ezt a szegény halottat!
- De miért, ember, hisz ez így gyalázat! - válaszolta, és csodálkozva bámult rám.
- Borzasztó így látni!
Na, jól van - tette hozzá a harmadik próbálkozás után -, látom már, hiába veszõdöm. A fehérnépekre kell bíznunk, csináljanak vele, amit tudnak, majd ha hazavisszük.
S minél hamarabb hozzáfognak, annál jobb.
Az egyik közeli kerítésbõl kiszedtünk két vasrudat, s a ladikból egy-két fenékdeszkát keresztbe fektetve rajtuk, halottvivõ saroglyát csináltunk.
Így vittük haza Zenobiát.
Hat órával ezelõtt még milyen gyönyörû volt, s most, éjfélkor milyen borzalmas!
Felötlött bennem egy gondolat - így leírva talán nevetségesnek tetszhetik, de mert tagadhatatlan igazság, mégis le kell írnom.
Ha Zenobia, ez a büszke nõ elõre látta volna halálának mindezeket a szörnyû körülményeit - ezt a hozzá nem illõ, csúnya látványt, s kiváltképpen az öreg Silas Foster próbálkozását, hogy valamilyen módon megszépítse -, éppoly kevéssé követte volna el ezt a rémséges tettet, mint ahogy nyilvánosság elé sem lépett volna rosszul szabott ruhában!
Zenobia halála, erre a gondolatra vissza-visszatértem, nem volt egészen mesterkéletlen.
Bizonyára nem egy képet látott vízbefúltakról, amint könnyed, kecses pózban fekszenek.
És szépnek, illõnek tartotta, hogy úgy haljon meg, mint azok a falusi lányok, akik elsõ szerelmükben megcsalatva, az öreg, kedves folyó keblén keresnek békességet - abban a kedves folyóban, amelytõl hogyan is félnének, hisz gyermekkorukban ebben mártották meg lábacskájukat, ebbe gázoltak bele térdig, mit sem törõdve azzal, hogy vizes lesz a szoknyájuk.
Ám Zenobia esetében mindebben volt egy csepp árkádiai szenvelgés, amely az utóbbi néhány hónap során mindannyiunk életét jellemezte.
Ez azonban szerintem korántsem enyhíti a tragédiát.
Mert nem lett-e úrrá az egész világon olyan rettentõ mesterkéltség, hogy - miután már többé-kevésbé megismertük - még megölni sem tudjuk magunkat õszintén egyszerû formában?
Lassan-lassan, szomorú pihenõkkel - miközben a saroglyát hol egy sziklára raktuk, hol meg egy mohos fatörzsön egyensúlyozgattuk, majd pedig újból befogtuk magunkat - vittük haza felé terhünket a holdfényes éjszakában, s aztán letettük az öreg tanyaház padlójára.
Kisvártatva bejött három-négy töpörödött öregasszony, suttogva körülállták a holttestet, okuláréjukon át nézegették, aszott kezüket az égre emelték, csóválták fõkötõs fejüket, s a teendõkre vonatkozóan kicserélték tapasztalataikat.
Ezeknek a halottöltöztetõ nõknek gondjaira bíztuk Zenobiát!
XXVIII. A DERÛVÖLGYI RÉT
Derûvölgynek eddig még nem volt szüksége temetõre.
Meg kellett hát beszélnünk, hová temethetnénk illõ módon Zenobiát.
Én azt szerettem volna, hogy Eliot szószékének lábánál aludja örök álmát, s hogy a repedezett sziklafalba véssük be mélyen azt a nevet, amelyen ismertük õt, csak ezt az egy szót: Zenobia, s bízzuk a mohára és a zuzmókra, hogy a maguk lassúdad módján belepjék a sírt.
De Hollingsworth (akinek erre vonatkozó kívánságát tiszteletben kellett tartanunk) azt kérte, ássuk meg a sírt a széles réten, annak a dombnak enyhe lejtõjén, ahol - miként ezt valaha feltételeztük - õ és Zenobia a házukat akarták felépíteni.
És így is tettünk.
Temetése nem sokban különbözött attól, ahogy száz és száz esztendõ óta temetkeznek.
Mi, derûvölgyi telepesek, néha, arra gondolva, hogy valaki meghal közülünk, szabadjára eresztettük képzeletünket, s olyan temetési szertartást akartunk bevezetni, amely jelképesen kifejezné spirituális meggyõzõdésünket és örök reményeinket. Ezzel akartuk helyettesíteni azokat az eredetileg kísérteties homályból szõtt szokásokat, amelyek hosszú évszázadok során, mint ódivatú bársony szemfedõk, mindinkább átitatódtak a halál illatával.
De amikor itt volt az alkalom, mégis azt találtuk a legegyszerûbbnek és legõszintébbnek, ha átvesszük e régi szokásokat, elhagyjuk belõlük azt, amit lehet, de nem próbálkozunk semmi újjal, s különösképpen kerülünk minden virágdíszt és derûs szimbólumot.
A halottas menet a tanyaházból indult el.
Közvetlenül a halott után egy mély gyászba öltözött öregember haladt; arcát többnyire fehér zsebkendõjével takarta el, karjára Priscilla támaszkodott.
Mögöttük Hollingsworth és én mentünk.
Mindannyian körülálltuk a hideg földbe ásott, keskeny üreget, mindannyian végignéztük, ahogy leeresztik a koporsót, mindannyian hallottuk, ahogy dübörögve omlik fedelére a málladozó föld - hallgattuk ezt a végsõ hangot, amit a halandók testi létük legeslegutolsó pillanatában hallatnak, talán abban a hiú reményben, hogy a túlvilágról válasz érkezik rá.
Megláttam egy idegent - a jelenlevõk többsége számára idegent, akit azonban én ismertem. Ahogy leeresztették a koporsót, felvett egy marék földet, és elsõként dobta a sírba.
Elengedtem Hollingsworth karját, s a férfi mellé léptem.
- Ez oktalan, ostoba dolog volt tõle - mondta.
- Nincs a kerek földön nõ, akinek nála kevesebb oka lett volna a halálra.
Micsoda képtelenség!
Megáll az ember esze.
- De miért? - kérdeztem.
Elfojtottam e hûvös szavak feletti megdöbbenésemet, mert furdalt a kíváncsiság, hátha most fényt deríthetek Zenobiához fûzõdõ kapcsolatára.
- Hát akadhat-e erre az önmaga ellen elkövetett, szánalmas vétekre elfogadhatóbb indok annál a szerencsétlenségnél, amely érte?
Mindenben csalatkozott: az anyagi értelemben vett gazdagságban, hisz vagyonát elvesztette, s ugyanúgy a szívbeli gazdagságban is, a szerelemben.
Amellett lelkét olyan titkos gond emésztette, amelynek jellegét maga ismeri legjobban.
Fiatalsága ellenére az élet minden megpróbáltatásából kijutott neki, nem volt miben reménykednie, viszont tán volt félnivalója.
Ha a gondviselés ezt a szerencsétlen teremtést szent akaratával magához szólítja, akkor részesítette volna szerintem a legkegyesebb feloldozásban.
- Teljesen félreérti a dolgot - jegyezte meg Westervelt.
- Miért, magának mi a véleménye? - tudakoltam.
- Tevékeny szellemû, a legkülönfélébb képességekkel megáldott nõ volt - felelte.
- Szíve sokfelé vonzotta, alkatát határtalan lendület jellemezte, s így élete (ha csak egy kis türelme van kivárni, amíg gondjai csitulnak) még legalább húsz esztendeig csupa diadal lehetett volna.
Szépsége ez idõ alatt nem hervadt volna el... legfeljebb alig észrevehetõen, de semmiképp sem annyira, hogy egy kis mesterkedéssel ne nyerhette volna vissza.
Életének nyara még elõtte állt, százféle ragyogó sikerrel kecsegtetve.
Milyen remek színésznõ lehetett volna Zenobiából!
Pedig ez még a legkevésbé értékes tulajdonságai közé tartozott.
Milyen sokra vitte volna a világban, akár közvetlenül, saját személyében, akár pedig egy lángelméjû férfira vagy a férfiak hosszú sorára tett hatásával!
Megkaphatott volna minden rangot, dicsõséget, amire nõk vágynak, s még sok egyebet, amirõl más nõk még álmodni sem mernek.
- De mindez - vetettem közbe - nem elégítette volna ki a szívét.
- A szívét! - fortyant fel megvetõen Westervelt.
- Ha ezt a szervet, amelynek rakoncátlanságát már tapasztalta, kordában tartja, minden jogos igényét kielégíthette volna.
Egykettõre uralma alá hajthatta volna.
Csalatkozott a szerelemben, azt mondja?
Hát korábban még sose csalatkozott?
És mégis túlélte, s újból szerelmes lett, talán nem is egyszer vagy kétszer.
S most ezért az álmodozó filantrópért vízbe fojtotta magát!
- Ki maga - kérdeztem felháborodva -, hogy így merészel beszélni a halottról?
Látszólag dicshimnuszt zeng róla, de legnemesebb tulajdonságairól hallgat, és magasztalva befeketíti õt.
Már régóta gyanítom, hogy maga volt Zenobia rossz szelleme.
Nézetei csak megerõsítenek ebben, bár azt még most sem tudom, milyen módon befolyásolta Zenobia sorsát.
Talán olyan kapcsolatban voltak egymással, amit csak a halál bonthatott fel.
Ha ez így van, akkor természetesen Isten végtelen irgalmában bizakodva... azt mondom, nem nagy szerencsétlenség, hogy Zenobia itt a sírban fekszik!
- Mindegy, milyen kapcsolatban voltam vele - válaszolta Westervelt borúsan, de õszinte érzés nélkül.
- Ennek már úgyis vége.
Ha nem dobta volna el az életét, s ha hallgatott volna tanácsaimra, jó szolgálatokat tehettünk volna egymásnak.
De most itt fekszik ebben a sírveremben, sivár föld borítja.
Húsz ragyogó év ment veszendõbe egy nõi szeszély miatt.
Bánjon az ég Westervelttel jelleme szerint, ahogy megérdemli, vagyis pusztítsa el!
Anyagias, nagyvilági ember volt, a múló idõ és a sekélyes célok embere, aki egyetlen spirituális eszmét sem tudott magáévá tenni, legfeljebb mások gondolatainak homályos visszfényeként.
Ha Zenobia jellemén folt esett, ezért Westervelt volt felelõs: hisz gyakran megtörténik, hogy egy kiváló tulajdonságokkal megáldott személy elveszti a jobb létre való jogát, mert éltetõ légkörét megmérgezi egy afféle lélegzet, mint amilyet ez a férfi Zenobiára lehelt.
De Westervelt megjegyzéseiben mégis rejlett valami igazság.
Elszomorító gondolat volt, hogy egy olyan sokoldalú nõ, mint Zenobia, az élet széles csataterén végképp legyõzöttnek tekintse magát, ne találjon más menedéket, mint hogy önnön kardjába dõl, csak azért, mert szerelmében csalatkozott.
Értelmetlen dolog, szörnyû igazságtalanság - és sok egyébhez hasonlóan ez is a férfiönzés következménye -, hogy egy nõ jó vagy rossz sorsa pusztán az érzelmektõl, s ráadásul egyetlen érzelemtõl függjön, holott a férfinak annyi más lehetõsége van, hogy ez az egy csak mellékesnek látszik.
A világnak, ha másért nem, saját érdekében, meg kellene nyitnia minden utat a nõ vérzõ szíve elõtt.
Ahogy körülálltuk a sírt, többször is Priscillára pillantottam.
Attól féltem, bánattól megtörve fogom viszontlátni, s valóban lerítt róla a bánat.
De egy olyan egyszerû lélekben, mint az övé, csupán egyetlen uralkodó vonzalom számára akadhat hely.
Semmiféle más érzés nem tölthette el szívét, s nem is okozhatott ott semmiféle végzetes bajt.
Ezért, bár azt látjuk, hogy egy ilyen lény a legenyhébb fuvallatra is megremeg, s azt hisszük, hogy az elsõ erõsebb szélroham feltétlenül magával sodorja, késõbb mégis kiderül, hogy még az olyan megrázkódtatások közt is megõrzi egyensúlyát, amelyek nála erõsebb alkatúakat összeroppantanának.
Így volt ez Priscillával is - csak egyetlen szerencsétlenség érhette; hogy elveszti Hollingsworth szerelmét; ez a veszély pedig a sors rendelésébõl sosem - eddig legalább sosem - fenyegette, hisz Priscilla még él!
De Hollingsworth!
A sok gonoszság után, ami lelkét terheli, így váljunk el tõle, e hû szív rajongásától övezve, vagyon birtokában, úgyhogy végre megvalósíthatja azt a régi tervét, amely rossz útra térítette?
Miféle igazságszolgáltatás ez?
Épp ez - csakis ez - a nyugtalanító kérdés késztetett néhány évvel ezelõtt arra, hogy felkerekedjek, még egy utolsó pillantást vessek Hollingsworthre, és tulajdon szememmel lássam, vajon boldog-e vagy sem. Megtudtam, hogy egy kis házban lakik, rendkívül visszavonult életet él, s vele vagy Priscillával csakis egy félreesõ ösvényen találkozhatom, ahol késõ délután sétálni szoktak.
S valóban találkoztam velük.
Ahogy közeledtek felém, észrevettem, hogy Hollingsworth arcán eltörölhetetlennek látszó csüggedt, mélabús kifejezés ül - az erõs testalkatú férfi tartása megrendült önbizalomról, ebbõl eredõ gyengeségrõl s arról a gyermeteg vagy gyermeki hajlamról tanúskodott, hogy közel, egyre közelebb húzódjon a karcsú nõhöz, akinek karjába kapaszkodik.
Priscilla magatartásában volt valami gyámolító, éber vonás, mintha társa oltalmazójának tekintette volna magát; de emellett szép és nyugodt arcán mély, alázatos, feltétlen hódolat s palástolt boldogság tükrözõdött.
Amikor közelebb értek, Priscilla felismert, s nyájasan rám mosolygott, de egy kis mozdulatot is tett a kezével, amit csakis kérésnek értelmezhettem, hogy ne fedjem fel kilétemet Hollingsworth elõtt.
Én azonban, ellenállhatatlan kényszernek engedelmeskedve, mégis megszólítottam.
- Azért jöttem, Hollingsworth - mondtam -, hogy megnézzem azt a bûnözõk megreformálásának szentelt nagyszerû épületet.
Elkészült már?
- Nem, sõt még el sem kezdtem építeni - válaszolta, anélkül hogy rám nézett volna.
- Céljaimnak ma már egy igen kicsiny épület is megfelel.
Priscilla rosszalló pillantást vetett rám.
De én folytattam, keserûn, bosszúszomjasan, mintha arra készülõdnék, hogy mérgezett nyilat repítsek Hollingsworth szívébe.
- Idáig hány bûnözõt térített már jó útra? - tudakoltam.
- Egyet sem - felelte, tekintetét még most is a földre szegezve.
- Azóta, hogy utoljára találkoztunk, csak egyetlenegy gyilkos foglalkoztatott.
Ezekre a szavakra könnyek szöktek szemembe, s megbocsátottam neki. Mert visszaemlékeztem, milyen vad energiával, milyen szenvedélyesen kiáltotta Zenobia: "Mondja meg neki, hogy meggyilkolt!
Mondja, hogy örökké kísérteni fogom!", s tudtam, Hollingsworth milyen gyilkosra gondol, s kinek a bosszúálló árnya követi õt azon az oldalon, ahol Priscilla nem oltalmazhatja.
Hollingsworth jellemébõl és hibáiból elmélkedéseim során ezt az egyszerûtanulságot szûrtem le: elismerem, hogy a hivatásszerûen ûzött filantrópia a maga ösztönzõ erejével a társadalom egésze szempontjából hasznos lehet, ámde az egyénre, ha egyoldalú, uralkodó szenvedéllyé válik, nagy veszélyt jelent.
Megmérgezi, vagy legalábbis szörnyû valószínûséggel megmérgezheti szívünket, amelynek dús nedvét Isten nem arra szánta, hogy erõszakosan kipréseljük, és természetellenes eljárással szeszesitallá pároljuk. Hanem hogy széppé, édessé, üdvössé tegyük vele az életet, s hogy általa más szíveket és sorsokat ugyane boldogságos cél felé irányítsunk.
Hollingsworthben Bunyan könyve legrettentõbb igazságának példázatát látom: még a mennyeknek kapujából is vezet egy ösvény a pokolba!
De most vegyük fel újra Zenobia sírjánál az elbeszélés fonalát.
Azóta nem láttam, s mégis bizonyos vagyok benne, hogy a rétnek azon a kis négyszögletes darabkáján dúsabban sarjad a fû, hisz az alatta fekvõ gyönyörû nõ haló porából táplálkozik.
Hogy szeret minket a természet!
S ennek ellenére egyetlen sóhaj vagy zokszó nélkül alacsonyabb rendû célokra használ fel bennünket, ha magasabb rendû - tudatos szellemi és érzelmi életre irányuló - céljait idõ elõtt meghiúsítjuk!
Amíg Zenobia élt, a természet büszkélkedett vele, s pillantásunkat erre a ragyogó lényre: legszebb alkotására irányította.
Zenobia elpusztult.
Vajon a természet egyetlen könnyet sem ejtett érte?
Ó, nem! Ezt a tragédiát tüstént örök rendjéhez igazította, s most éppoly elégedett, már amennyire ezt mi megítélhetjük, a Zenobia szívébõl sarjadó buja növényzettel, mint egykor mindazzal a szépséggel, amely más földi képviselõt nem hagyott ránk, csak ezt a fûcsomót.
A lélek felbecsülhetetlen kincs, épp ezért van olyan csekély értéke az élettelen testnek.
XXIX. MILES COVERDALE VALLOMÁSA
Most már csak önmagamról kell néhány szót szólnom.
Az olvasó, gondolom, szívesen megkímélne ettõl a fáradságtól, hisz én elbeszélésemnek jelentõség nélküli, halvány és saját személyemben érdektelen szereplõje voltam, akinek színtelen élete csak másoktól kapott némi fényt.
De az ember önmagának is tartozik valamivel, s így ezt az utolsó két-három oldalt a magam egyéni igényeinek kielégítésére tartottam fent.
De hát végül is mi mondanivalóm van?
Semmi, semmi, semmi!
Zenobia halála után egy héten belül eljöttem Derûvölgybõl, és soha többé nem tértem oda vissza.
Mert szememben az egész gazdaság s minden röge hosszú ideig csupán az a fûvel benõtt föld volt, amely Zenobia sírját borította.
Nem bírtam ott tovább dolgozni, sem a termékeibõl táplálkozni.
De ezeknek az immár alkonyuló éveknek során nemegyszer visszagondoltam a nemes és önzetlen élet megvalósítását célzó gyönyörû tervünkre. Milyen nagy reményeket tápláltunk azon az elsõ nyáron; azt reméltük, tervünk hosszú nemzedékeken át fennmarad, s az évek múlásával egy nép és a világ egyre tökéletesebb rendjévé válik!
Néha azt gondolom, ha régi társaim még ott volnának - ha azok közül az igaz szívû emberek közül csak hárman-négyen ott dolgoznának a napsütésben -, fáradt lépteimet arrafelé fordítanám, s megkérném az ottaniakat, hogy a régi barátság kedvéért fogadjanak be maguk közé.
Egyre inkább úgy érzem, hogy olyasmire bukkantunk rá, ami közel jár az igazsághoz.
Amit az utókor kiáshat, amibõl okulhat.
A kísérlet, ami eredeti tervezõit illeti, réges-rég kudarcnak bizonyult; elõbb fourierizmusba süllyedt, majd elhalt, ahogy megérdemelte, hisz hûtlenné vált magasztos céljaihoz.
Ahol mi egykor bizakodó szívvel fáradoztunk, most öreg, tehetetlen és vigasztalan városi szegények csoszognak lomhán a földeken.
Milyen erõs hitre volna szükség ahhoz, hogy nemes erõfeszítéseink ily sovány eredményeit elviseljük?!
Életem azóta - azt akartam mondani: - boldogan, de legalábbis tûrhetõen telt-múlt.
Immár középkorú férfi vagyok, jó, jó, talán egy-két lépéssel túljutottam a delelõponton, de mit bánom én, ki tudja s ki nem! Agglegény vagyok, s nincs is elhatározott szándékom, hogy ezen változtassak.
Kétszer jártam Európában, mindkét alkalommal egy-két kellemes évet töltöttem ott.
Anyagi helyzetem kedvezõ, s mivel senkirõl sem kell gondoskodnom, kényelmesen élek, fejedelmi lakomákat csapok.
Ami a költészetet illeti, felhagytam vele, noha doktor Griswold - ahogy ezt az olvasó bizonyára tudja - tíz évvel ezelõtt megjelent szép kötetecském alapján kisebb dalnokaink körében eléggé tisztes helyet jelölt ki nekem.
Ami pedig az emberi haladást illeti (bár leküzdhetetlen sóvárgással gondolok vissza Derûvölgyre), azt mondom, higgyen benne, aki tud, nyújtson hozzá segítséget, akinek úgy tetszik.
Lelki nyugalmam szempontjából talán jobb volna, ha én is tudnék hinni vagy segíteni.
De, amint ezt Hollingsworth rám olvasta, nekem nincsenek életcéljaim.
Milyen furcsa!
Hollingsworth erkölcsi katasztrófáját épp annak a lelki alkotóelemnek túlburjánzása okozta, amelynek hiánya az én életemet, néha azt gyanítom, üressé tette.
Nem, nem vágyom meghalni.
De ha az emberiség zûrzavaros tusakodása közt akadna olyan ügy, amelyért egy épelméjû embernek érdemes volna meghalni, s az én halálom elõrevinné ezt az ügyet, akkor - persze, csak ha ez az erõfeszítés nem járna túlságosan sok gonddal-bajjal - akkor, azt hiszem, szívesen felajánlanám életemet.
Ha például Kossuth a magyar szabadságért vívott harcában úgy ütne tábort, hogy lakásomtól könnyûszerrel odalovagolhatnék, s ha a csatára egy enyhe, napsütéses délelõttöt választana, reggelizés után, akkor Miles Coverdale boldogan csatlakoznék hozzá, egyetlen bátor roham erejéig a nekiszegezett szuronyok ellenében.
Ennél többre azonban nem szívesen kötelezném el magamat.
Eltúlzom hibáimat.
Az olvasó ne higgyen szavamnak, ne gondolja, hogy nincs már bennem semmi abból a fiatalemberbõl, aki valaha olyan szenvedélyesen reménykedett, s nem is rossz ügyért harcolt.
Az enyémnél deresebb fejeknek is kijutott a világi dicsõségbõl; hidegebb szívek is felforrósodtak, s újból boldogan dobogtak.
De az én életem, mi tagadás, meglehetõsen céltalanná vált.
Akarják tudni, barátaim, miért?
Van egy titkom - mind ez ideig rejtegettem, még halvány célzást sem akartam tenni rá -, egy ostoba kis titkom, amelynek talán van némi köze férfikorom tétlen éveihez, agglegény voltomhoz, múltam elégedetlen idézgetéséhez, s jövõm nemtörõdöm mérlegeléséhez.
Fedjem fel?
Egy öregedõ férfi számára - ezzel a három õsz szállal bajszában, mélyülõ szarkalábakkal a szeme körül -, mi több: egy világfi számára felettébb nevetséges dolog, hogy ilyesmi valaha is megtörténhetett vele, s még nevetségesebb, hogy a magamfajta agglegény ilyesmirõl beszéljen.
De kikívánkozik belõlem, hát hadd mondjam el.
Amellett azt hiszem, ez a vallomás, bármilyen rövid is, fényt fog deríteni az elmondott események során tanúsított magatartásomra, sõt történetem teljes megértéséhez elengedhetetlenül szükséges.
Ezért az olvasónak, ha már ennyit elárultam, joga van erre az egy mondatra.
De elnézõn tételezze fel rólam, hogy írás közben elpirulok, s elfordítom a fejemet.
Én... igen én... szerelmes voltam... Priscillába!
