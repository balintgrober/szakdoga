KERESZT ÉS FÉLHOLD
A TÖRÖK KOR MAGYARORSZÁGON (1526-1699)
TÖRTÉNELEM
POLITIKA- ÉS HADTÖRTÉNET
Két világbirodalom végvidékén
A Kárpát-medence teljes területét felölelõ magyar királyság a 15. században Közép-Európa legjelentõsebb állama volt.
Koronájáért olyan elõkelõ európai dinasztiák versengtek, mint a Luxemburgok, a Habsburgok és a Jagellók, akik lehetõséget láttak abban, hogy Magyarországot egy jelentõs birodalom központjává építsék ki.
Ezek a törekvések azonban mind kudarcba fulladtak.
A magyar uralkodóknak ugyanis az Oszmán dinasztiában minden korábbinál jelentõsebb vetélytársa támadt.
Az oszmán világbirodalom hadereje Nándorfehérvár 1521. évi eleste után néhány esztendõ alatt összeroppantotta a magyar királyság határvédelmi rendszerét.
Az 1526. évi mohácsi vereség így az elõzõ évek logikus következményeként elkerülhetetlen volt.
Az ország elveszítette déli területeit, uralkodóját és politikai-katonai vezetõ rétegét.
Ugyanakkor a szomszédos osztrák tartományokat kormányzó Ferdinánd fõherceg személyében egy másik nagyhatalom, a Habsburg sietett - elsõsorban saját védelme érdekében - Magyarország segítségére, amely így a kor két legjelentõsebb világbirodalmának hadszínterévé vált.
A Habsburgok útja a magyar korona megszerzéséig
A svájci származású Habsburgok felemelkedése szorosan összekapcsolódott a magyar királyság történetével.
Elsõ császárukat, I. Rudolfot (1273-1291) még IV. Kun László király (1272-1290) segítette az osztrák tartományok birtokba vételében, amikor 1278-ban a morvamezei csatában Ottokár cseh király (1253-1278) ellen támogatta.
A szomszédból azután a 15. századra vetélytárs, a következõ évszázadra pedig világbirodalom vált.
A Habsburgok remek házassági politikájuknak köszönhetõen megszerezték Burgundiát, az egyesült Spanyolországot és vele a nápolyi királyságot, II. Albert császár és magyar király (1437-1439) uralkodásától pedig 1805-ig a Német-római Birodalom császári tisztét is õk töltötték be.
Ettõl az idõtõl a magyar korona elnyerése legfontosabb céljaik közé lépett elõ.
III. Frigyes (1440-1493), majd fia, I. Miksa császár (1493-1519) azonban hiába próbálkoztak ezzel, noha több szerzõdést (1463, 1491, 1506) kötöttek a magyar uralkodókkal trónöröklési joguk elismerésére.
Ezeket az 1515. évi házassági szerzõdés koronázta meg. Ennek értelmében Habsburg Ferdinánd elvette II. Lajos (1516-1526) húgát, Jagelló Annát, a magyar király pedig Habsburg Máriát.
II. Lajos 1526. évi halála után így megnyílt az út Ferdinándnak a magyar trón megszerzéséhez.
A török birodalom útja Magyarországig
Az oszmán-török fejedelemség a 13. század végén jött létre Kis-Ázsia (Anatólia) északnyugati részén.
A dinasztiának és a birodalomnak egyaránt nevet adó Oszmán (?-1326) utódai gyors ütemben terjeszkedtek, a 14. század végére uralmuk alá hajtották a Balkán-félsziget és Kis-Ázsia államainak többségét.
1390 táján elérték Magyarország határait.
A visszaszorításukra szervezett keresztes hadjáratok (1396: Nikápoly, 1444: Várna stb.) sorra kudarcot vallottak.
Terjeszkedésüket csupán a Timur Lenktõl elszenvedett vereség (1402: Ankara) tudta rövid idõre megakasztani.
II. Mehmed szultán 1453-ban elfoglalta Konstantinápolyt (Bizáncot), majd hosszú háborúban vereséget mért Velencére, a kor tengeri nagyhatalmára, és despotikus elvek szerint újjászervezte államát.
Unokája, I. Szelim, Szíriára és Egyiptomra terjesztette ki a dinasztia uralmát.
1520-ban, amikor I. Szulejmán lépett a trónra, az oszmán birodalom területe meghaladta a másfél millió négyzetkilométert (szemben a Magyar Királyság 300.000 négyzetkilométerével), lakosságszáma elérte a 12-13 milliót (Magyarország lakossága 3-3,2 millió fõ volt), éves bevételei 4-5 millió forint körül mozogtak (a magyar királyok évi 250-300.000 forintból gazdálkodtak).
Hadserege Európa egyesített haderejét is felülmúlta, hadiflottája megtörte Velence egyeduralmát, ellenõrzése alá vonta a Földközi-tenger keleti medencéjét és a Fekete-tengert.
Török politikai célok és hadjáratok Magyarországon
Már II. Mehmed szultán meghirdette a Római Birodalom feltámasztásának, azaz a keresztény Európa meghódításának programját, de külsõ és belsõ okok miatt ennek végrehajtását csak Szulejmán kezdhette meg.
Elsõdleges célja Magyarország bekebelezése volt, hogy aztán az ország területét bázisként használva támadhassa a Német-római Birodalmat.
1521-ben elfoglalta Nándorfehérvárt, az ország "kulcsát", majd 1526. augusztus 29-én a mohácsi síkon legyõzte a magyar királyság fõseregét is.
Ám Ferdinánd magyar királlyá választása után nem folytatta az ország fokozatos megszállását, hanem 1529-ben egyenesen Bécset vette ostrom alá.
Támadása azonban éppúgy, mint az 1532. évi újabb bécsi (kõszegi) hadjárata teljes kudarccal végzõdött.
Szulejmán állama számára nemhogy Európa, de még Magyarország teljes elfoglalása is túl nehéz feladatnak bizonyult.
Ezért az 1530-as években támogatta Szapolyai János magyar királyságát, de az õ halála után kénytelen volt megszállni területeinek egy részét.
A késõbbiekben mind õ, mind utódai folyamatosan terjeszkedtek Magyarországon, ismételten próbálkoztak Bécs megtámadásával is, de döntõ változásokat nem tudtak kicsikarni.
Másfél évtizednyi zûrzavar Mohács után: két király egy országban
A mohácsi vereséget követõen Magyarország rendjei egymás után két királyt választottak: elõbb a nemesség többsége az ország egyik legtekintélyesebb fõurát, Szapolyai Jánost (1526-1540), majd egy kisebb csoportosulás Habsburg Ferdinánd cseh királyt és osztrák fõherceget (1526-1564).
Az elkövetkezõ tizenöt esztendõt a két király egymás elleni fegyveres küzdelme, azaz polgárháború tette vérzivatarossá.
S noha két uralkodója volt az országnak, az eseményeket mégis a harmadik szereplõ, Szulejmán szultán (1520-1560) diktálta.
1529. évi Bécs elleni hadjáratával ugyanis János királyt végleg szövetségbe kényszerítette, ugyanakkor ezzel és az 1532. évi kõszegi expedícióval egyértelmûen a Habsburgok tudomására hozta, õket tekinti igazi ellenfelének.
Mindeközben az ország lakosságának is választania kellett, melyik fél pártján keres boldogulást.
A kiút megtalálása azonban igen nehéz feladat volt, hiszen egyik fél sem rendelkezett elegendõ erõvel céljai megvalósításához.
Ennek eredménye számtalan esküszegés és pártváltás, azaz teljes politikai zûrzavar és válság lett.
Az ország végleg három részre szakad
Az egymással nem bíró két király végül 1538. február 24-én Váradon titkos egyezséget kötött, amelyben Szapolyai beleegyezett, hogy halála után területei vetélytársára szálljanak.
Az ország egyesítésének kísérlete azonban hamar kudarcba fulladt.
János király 1540. évi halála után ugyanis Ferdinánd hiába próbálkozott két ízben is (1540, 1541) az ország fõvárosának, Budának az elfoglalásával.
Szulejmán szultánnak egyáltalán nem volt érdeke az ország egyesítése, annál inkább a magyarok megosztása.
Perzsiai gyõzelmei után ezért Magyarországon végsõ döntésre szánta el magát. Az ország sorsát végül a mohácsi csata 15. évfordulóján, 1541. augusztus 29-én Buda egyetlen ágyúlövés nélküli elfoglalásával pecsételte meg.
Ezzel a középkori magyar királyság, amely már 1526-tól megindult a széttagolódás útján, több mint százötven esztendõre három részre (királyi Magyarország, török Hódoltság, Erdélyi Fejedelemség) szakadt.
Fráter György helytartósága (1542-1551)
Az 1541-ben Budáról Lippára menekült Izabella királynét, Szapolyai János özvegyét és gyermekét, János Zsigmondot (II. János) a korszak meghatározó politikusa, a horvát származású pálos szerzetes, Utyeszenics (anyai nevén Martinuzzi) György barát kísérte el.
Fráter György esküt tett I. János halálos ágyánál gyermeke érdekeinek megvédelmezésére, majd Erdélyben Gyulafehérvárott rendezte be a királyi udvart.
A királyné nevében helytartóként õ kormányozta ezután Erdélyt és a hozzá kapcsolódott tiszántúli területeket 1551 végén bekövetkezett haláláig.
A helytartói cím mellett õ volt az országrész kincstartója, 1544-tõl fõbírája és Várad püspöke is.
Fráter György úgy igyekezett politizálni, hogy a törökkel jó viszonyt tartson, de belátta, az elszakított országrészek egyesítése csakis Habsburg fõség alatt mehet végbe.
Bízott abban, hogy I. Ferdinánd királyt császári bátyja megsegíti majd a török ellenes harcban, s így Magyarország is megmenekülhet.
A sors fintora, hogy gyanúsnak tûnõ török kapcsolatai miatt éppen I. Ferdinánd ölette meg õt 1551. december 17-ének éjszakáján alvinci kastélyában.
Várháborúk Magyarországon
1542-ben Ferdinánd király német birodalmi segélybõl fogadott csapatokkal kísérletet tett Buda visszafoglalására, a hadjárat azonban teljes kudarccal végzõdött.
A Habsburg uralkodó emiatt végleg védekezésre kényszerült, hiszen a török azután már Magyarország fokozatos megszállásával kívánt eljutni Bécs alá.
Ezzel megkezdõdött a várháborúk 1566-ig tartó idõszaka, amelynek során az ország síkvidéki területén létrejött a török Hódoltság, miközben vele szemben kiépült a Habsburg-határvédelem.
Erdélyben ugyanekkor János Zsigmond uralkodása alatt (1540-1571) megkezdõdött az önálló fejedelemség kialakulása.
A törökök ugyanis 1543-1544-ben Esztergom, Székesfehérvár, Pécs, majd Vác és Hatvan elfoglalásával kiszélesítették a budai vilajet területét, 1552-ben Temesvár és a Nyugat-Tiszántúl megszállásával pedig már második tartományukat hozták létre.
Mindeközben egy idõre Veszprém és Palota várait is elfoglalták.
Pusztán Eger hõs védõi tudták megállítani õket.
1554-ben elesett Fülek vára is, amely a törökök legészakibb magyarországi véghelye és igazgatási központja lett.
1566-ban pedig a két kulcsfontosságú királyi erõsség, Szigetvár és Gyula végvára is a hódítók kezébe került.
Ferdinánd uralma Erdélyben (1552-1556)
A Fráter György által, Izabella királyné nevében 1549-ben megkötött nyírbátori egyezség értelmében Erdély és a hozzá csatlakozott tiszántúli vármegyék Ferdinánd király hatalmába kerültek.
A királyné és gyermeke évjáradékot és két sziléziai hercegséget (Oppeln és Ratibor) kapott kárpótlásként.
Erdélybe 1551 nyarán Castaldo generális és 6-7 ezer fõnyi serege vonult be, s vette át a hatalmat Ferdinánd király nevében.
A király két vajdát is kinevezett Dobó István és Kendy Ferenc személyében.
Erdély Habsburg-kézre kerülése azonban nem maradt megtorlás nélkül.
Szulejmán szultán újabb hadjáratot indított Magyarország ellen 1552-ben, melynek során török uralom alá került a Maros és a Tisza vidéke, a nagyobb várak közül elveszett Temesvár, Szolnok.
I. Ferdinánd nem tudta megvédelmezni a kezére került keleti területeket, Castaldo fizetetlen katonáit Erdély sem tudta eltartani sokáig.
1553-ban a generális hazamenekült, s ekkorra maguk az erdélyi rendek is belátták, a béke érdekében jobb lesz, ha elismerik a szultán által Erdély számára kijelölt Szapolyai-házbeli uralkodó fõségét.
1556-ban tehát visszahívták Erdély élére Izabella királynét és gyermekét, János Zsigmondot.
Izabella és János Zsigmond visszatérése
1556 novemberében az erdélyi rendi gyûlés hûséget esküdött a Lengyelországból visszatért Izabella királynénak és János Zsigmond választott királynak.
A királyné a rendek által mellé rendelt tanáccsal kormányzott 1559-ben bekövetkezett haláláig.
Kormányzásának legfõbb eredménye a tanácsadója, a számûzetésbõl vele együtt hazatérõ Csáky Mihály által végrehajtott kancelláriai reform.
Csáky késõ középkori minta alapján szervezte meg a fejedelemség kormányzását kézben tartó kancelláriát, amely a fejedelemség fennállása alatt mindvégig az egyetlen kormányszervként mûködött a fejedelmek közvetlen irányítása alatt.
Ezzel gyakorlatilag megindult az állami közigazgatás, s Erdély, a hozzá kapcsolódott tiszántúli vármegyékkel együtt - a korábbi, átmeneti idõszak után - immár megkezdte önálló állami létét.
A kereszténység védõbástyája: a török elleni határvédelmi rendszer kiépítése
Miközben az oszmán csapatok 1541 után fokozatosan megszállták az ország középsõ területeit, I. Ferdinánd hadvezetése megkezdte egy új határvédelmi rendszer kiépítését.
Bécsben ugyanis felismerték, legcélszerûbb, ha az osztrák örökös tartományok határain kívül, ha kell, jelentõs anyagi támogatással, de még Magyarországon tartóztatják fel az ellenséget.
Noha ez a hadszíntér magyar lakossága számára nagy megterhelést jelentett, egyetlen és kizárólagos útja volt az ország fennmaradásának.
A Magyarországon propugnaculum Christianitatisként emlegetett védelmi rendszert végül az 1570-es évekre a bécsi Udvari Haditanács szervezte meg.
A mintegy 100-120 végvárt hat végvidéki fõkapitányságba (horvát, szlavón, kanizsai, gyõri, bányavidéki és felsõ-magyarországi) osztották, a legjelentõsebb várakat itáliai hadiépítészekkel erõdítették meg, Komáromban pedig a Duna védelmére naszádos flottát állítottak fel.
A 20-22.000 fõnyi végvári katonaság zsoldjának több mint 60%-át a védelmüket Magyarországon biztosító idegen tartományok vállalták magukra.
A török végvári rendszer
Az ország fõvárosának megszállása után még jó három évtizedbe tellett, mire a törökök az elfoglalt és az általuk épített erõsségekbõl létrehozták azt a védelmi rendszert, amely résmentesen lezárta a Hódoltság határait, hatékony védelmet biztosított Budának és a stratégiai fontosságú dunai hadiútnak.
A rendszer a hadiszerencsétõl függõen változó számú (100-130) erõsségbõl állt.
A 16-17. század fordulójára többrétegû várhálózat alakult ki; a védelem fõ terhét néhány óriásvár (Buda-Pest, Esztergom, Temesvár, majd a 17. században Kanizsa, Eger, Várad és Érsekújvár) viselte, melyek õrsége 1000-2000 fõ között mozgott (többségük egyben tartományszékhely is volt).
E legnagyobb várakon kívül a határt 400-500-as védõsereggel nagy várak - Szigetvár, Palota, Fülek, Hatvan - láncolata védte.
Mögöttük helyezkedtek el a második vonal várai, egyenként 100-300 várkatonával, míg a harmadik vonalban többnyire gyengén megerõdített párkányok álltak, 50-100 emberrel.
A török végvárakban összesen 18.000-19.000 katona teljesített szolgálatot.
Az õrségek lovas (gönüllü, fárisz, martalóc), gyalogos (janicsár, müsztahfiz, azab, topcsi) és kisegítõ alakulatokból álltak, a nagyobb folyókon (Duna, Tisza, Maros, Dráva) pedig önálló kapitányok (kapudánok) által irányított naszádos egységek cirkáltak.
A katonáknak fizetett zsold összege meghaladta a magyarországi tartomány összes bevételeit, ezért a 16. században az isztambuli központi kincstárból, a 17. században pedig a Balkánról átirányított adókból pótolták a hiányokat.
A királyi Magyarország kormányzásának nehézségei
A magyar rendek az 1540-es évektõl egyre gyakrabban kérték Ferdinánd királyt, hogy idegen tartományai pénzbeli segélyeivel vegyen részt a végvárak finanszírozásában, ugyanakkor az ezzel járó következményekbe nehezen tudtak belenyugodni.
Az ország fennmaradásához nélkülözhetetlen török segélyeknek ugyanis igen jelentõs ára volt: aki pénzt áldozott védelmére, joggal követelt beleszólást az ezzel összefüggõ kérdések eldöntésébe, még akkor is, ha ezek Magyarország belügyének látszottak.
Ezzel magyarázható, hogy az 1560-as évekre a magyar nemesség véglegesen kiszorult az államigazgatás három legfontosabb területének, a had-, kül- és pénzügyeknek a központi irányításából.
Ezeket ettõl kezdve egészen 1848-ig csaknem kizárólagosan Bécsbõl szervezték.
A végvárak helyi igazgatásában és vezetésében ugyanakkor a magyar nemesség továbbra is fontos szerepet vállalt, a belpolitikába, az igazságszolgáltatásba és rendi kiváltságaiba pedig csak a legkisebb mértékben tûrte el az udvar beleszólását.
A hadügyi forradalom Magyarországon
Az oszmánok elleni sikeres határvédelemhez Magyarországon is nagymértékben hozzájárultak azok a változások, amelyek a 16. század elsõ felétõl az európai hadügy számos területén forradalmi jellegû átalakulást hoztak.
A legalapvetõbb újdonság a tûzfegyverek széles körû elterjedése volt.
Ez ugyanis teljesen új vár- és erõdépítészeti eljárások kidolgozását tette szükségessé, majd magával hozta a hadseregek létszámának ugrásszerû emelkedését, ennek következtében pedig a taktika és a stratégia megváltozását.
Mindez hatással volt az állam- és pénzügyigazgatás, a különbözõ természet- és hadtudományok, sõt a gazdaság fejlõdésére is.
Miután az oszmánok az európai fejlõdéssel nem tudtak megfelelõen lépést tartani, a magyar hadszíntéren a keresztény fél - elsõsorban a kézi lõfegyvereknek köszönhetõen - katonai fölénybe került.
A török kiveréséhez azonban ez ekkor még nem volt elégséges.
A török haderõ Magyarországon
Az oszmán-török hadvezetés a várkatonákon és a folyami flottillákon kívül még a lovas szpáhik mozgó seregére is támaszkodhatott.
A szpáhikat az állam szolgálati birtokkal fizette, s megkövetelte tõlük, hogy jövedelmükkel arányosan fegyveres kísérõ(ke)t szereljenek fel és vigyenek hadba.
Aki az elõírásokat megszegte vagy nem vonult hadba, elveszítette a birtokát.
A szpáhik annak a szandzsákbégnek a parancsnoksága alatt álltak, akinek szandzsákjában a birtokuk feküdt.
A szandzsákbég helyettesét alajbégnek, a rangban utána következõ tiszteket pedig szubasinak és cseribasinak nevezték.
A szpáhik fémsisakkal, páncélinggel, kar- és lábvasakkal, dárdával és íjjal felszerelkezve jelentek meg a hadban.
Létszámuk a 16. századi Magyarországon a fegyveres kísérõkkel együtt 7000-9000 fõ körül lehetett.
A 17. században a szpáhi-sereg jelentõsége csökkent, ebben az idõben létszáma ismeretlen.
"Háborús békeévek" negyedszázadon át (1568-1591)
Zrínyi Miklós 1566. évi hõsies szigetvári kirohanása után két esztendõvel II. Miksa császár (1564-1576) és II. Szelim szultán (1566-1574) Drinápolyban békét kötött, amely mintegy negyedszázadra viszonylagos nyugalmat hozott Magyarországra.
Nagyobb hadjáratok 1591-ig nem pusztították az országot, a magyar és török végvári katonáknak az ellenfél országrészébe vezetett állandó portyázásai azonban nagyon megnehezítették a mindennapi életet.
A kisebb-nagyobb betörések viszont csak idõleges pusztítással jártak, azokat a páratlan életerõvel bíró lakosság hamar kiheverte.
Sõt, a békesség a török megszállás ellenére korlátozott mértékben, de lehetõséget teremtett az ország gazdasági fejlõdésére is.
A békeévek ugyanakkor nem kedveztek a határvédelemnek, hiszen a fenntartásához szükséges idegen segélyek egyre nehezebben érkeztek a magyar hadszíntérre.
Az ország ezért egy meglehetõsen elhanyagolt és lepusztult várvonallal vágott bele az évszázadot lezáró hosszú török háborúba.
A speyeri szerzõdés
1559-ben az akkor 19 esztendõs Szapolyai János Zsigmond lett Erdély uralkodója, akit még születésekor választottak királlyá.
Uralkodása alatt (1559-1571) zajlottak le Erdélyben a reformáció legjelentõsebb hitvitái, amelynek során Dávid Ferenc és Blandrata doktor teológiai útmutatásait követve maga János Zsigmond is eljutott a lutheri gondolatoktól egészen az unitarizmusig.
Közben folyamatosan harcban állt a Habsburgokkal a felsõ-magyarországi területekért, de már 1562-re elvesztette Szatmár, Tokaj, Kassa vidékét.
A még ebben az évben kitört székely felkelést János Zsigmond véresen megtorolta, a székelyeket megfosztotta régi szabadságaiktól.
Uralkodásának végén, 1570 augusztusában sikerült tetõ alá hoznia Habsburg I. Miksa magyar királlyal az ún. speyeri szerzõdést, az elsõ olyan nemzetközi diplomáciai egyezményt, amelyben Erdély és a hozzá kapcsolt, immár Partiumnak nevezett terület mint önálló állam szerepel.
Az egyezmény értelmében János Zsigmond az Erdély fejedelme címet viselhette, de nem sokáig, mert néhány nappal azután, hogy a regensburgi birodalmi gyûlés 1571 márciusában ratifikálta a szerzõdést, fiatalon elhunyt.
Erdély fejedelme: Báthori István (1571-1586)
János Zsigmond halála után (1571) Erdély rendjei, figyelmen kívül hagyva a speyeri szerzõdést, uralkodójukká választották a somlyói Báthori Istvánt.
Báthori kezdetben a szerzõdés elfogadását jelezve csupán vajdának címezte magát, majd késõbb, miután lengyel királlyá választották (1575), elkezdte használni a fejedelem címet.
1575 nyarán a kerelõszentpáli csatában gyõzelmet aratott a trónkövetelõként fellépõ, Habsburgok által is támogatott Bekes Gáspár ellen.
A következõ esztendõben Krakkóba helyezte át székhelyét, és Erdély élére az õ nevében kormányzó vajdaként bátyját, Kristófot állította.
A fejedelem Lengyelországból próbálta irányítani Erdélyt, ezért ott is felállított egy erdélyi kancelláriát, de a kapcsolattartás az erdélyi urakkal igen nehézkesen ment.
1583-ban, bátyja halála után, annak helyére fiát, a gyermek Báthori Zsigmondot jelölte ki, mellé azonban háromfõs kormányzótanácsot állított.
A tanács tagjai a humanista mûveltségû "padovások" közül kerültek ki.
A fejedelem lengyel királyként egy törökellenes keleti koalíció megszervezésén fáradozott (1582), amelyhez a pápaság támogatását próbálta megszerezni.
1586-ban bekövetkezett váratlan halála megakadályozta tervei végrehajtását.
Erdély és a Porta
Erdély és a Porta viszonyát döntõen meghatározta, hogy a török politikai vezetés mindvégig sajátjának, vazallusának tekintette az erdélyi államot.
A román vajdaságokkal összevetve azonban Erdély sokkalta szabadabb helyzetet élvezett.
A Portától való függése elismeréseképpen Erdély 1542 óta évi tízezer forint adót fizetett, amelyet a 16. század végén húszezerre, s Apafi Mihály fejedelem (1660-1690) uralkodása alatt negyvenezerre emeltek, de itt nem került sor a török adórendszer bevezetésére.
Szokássá vált, hogy az erdélyi rendek által megválasztott fejedelem csak a portai kinevezõ okirat, az ahdnáme, valamint a fejedelmi jelvények megérkezte után foglalhatta el trónját.
Ezzel szemben Moldvában és Havasalföldön a Porta jelölte ki a gyorsan változó vajdák személyét, a hozzá feltétlenül hû jelentkezõk közül választva.
Erdély fejedelme a belügyek intézésében teljesen szabad kezet kapott, a külügyekben azonban nem politizálhatott a Porta érdekeivel ellentétesen, de erõs kezû fejedelmek idején az ország önálló külügyi tevékenységet folytatott.
Ezek a külpolitikai akciók azután vagy megtorlásra kerültek, vagy szemet hunyt fölöttük a török politikai vezetés.
A román vajdaságokban ezzel szemben mind a belügyek, mind a külügyek irányítása a Porta gazdasági-politikai érdekeinek megfelelõen alakult.
A Török Birodalom válsága
Az Oszmán-török Birodalom az 1580-as évek végére általános válságba jutott.
Korábban az erõsen központosított államhatalom teljes ellenõrzése alatt tartotta a gazdaságot és a társadalmat, de most nem tudott úrrá lenni azokon a súlyos gondokon, amelyeket a természeti katasztrófák, a népességnövekedés, a gabonatermelés válsága, az ellátási nehézségek, a nemzetközi gazdaság (az árforradalom) inflációs hatásai, a társadalmi mozgalmak (tartományi felkelések) és a katonák lázongásai idéztek elõ.
Az állami költségvetés felborult, mert a hosszú perzsa háború (1568-1590) és hadsereg átszervezése (a janicsárok létszámának növelése és tûzfegyverekkel való ellátása) kimerítette a birodalom forrásait.
Válságba került a magyarországi török tartomány is.
A "háborús békeévekben" az itt állomásozó török hadsereg nagymértékben lezüllött: a laza fegyelem és a kevés pénz miatt a katonák elhagyták õrhelyeiket.
A magyar végváriak beütései miatt a Hódoltság közbiztonsága és jövedelemtermelõ képessége katasztrofálisan leromlott.
Noha az államkincstár üresen állt, 1593-ban az oszmán vezetés (fõleg a magyarországi és a boszniai katonai lobbi nyomására) mégis újabb magyarországi háború mellett döntött, hogy megelõzze itteni hadállásainak elvesztését, és eltávolítsa Isztambulból folyamatosan lázongó zsoldos katonáit.
A tizenöt éves háború: Magyarország elsõ modern háborúja (1591-1606)
1591-tõl elõbb a horvátországi területeken, majd az 1593. júniusi sziszeki keresztény gyõzelem után Magyarországon, végül két esztendõvel késõbb Erdély határán is nagy hadakozás bontakozott ki a Habsburg és az oszmán világbirodalom között.
A tizenöt éves vagy másként hosszú török háború Magyarország legelsõ modern, már valóban komoly hadigépezeteket felvonultató háborúja volt.
A hadügyi forradalomnak köszönhetõen ugyan a keresztény csapatok katonai fölénybe kerültek, a háború elsõ szakasza (1591-1596) mégis a törökök jelentõs sikereit hozta.
1592-ben elfoglalták a horvát végek kulcsát, Bihácsot, 1593-ban Veszprémet és Palotát, végül 1594-ben Bécs és Ausztria elõvédjét, Gyõr várát.
Két esztendõvel késõbb pedig a Mohács utáni elsõ nyílt ütközetben, Mezõkeresztesnél maga III. Mehmed szultán (1595-1603) mért vereséget a keresztény haderõre, biztosítva ezzel a két héttel korábban elfoglalt Eger várának végleges birtokbavételét.
A törökök sikereit egyedül Pálffy Miklós 1593-1594. évi téli hadjárata csökkentette számos Nógrád megyei vár visszavételével.
A háború második szakaszában (1597-1606) azonban már patthelyzetté vált a két birodalom magyarországi küzdelme.
Mindkét fél megnyert egy-egy kisebb ütközetet, és elfoglalt néhány komolyabb várat (a keresztények 1598: Gyõr, 1601: Székesfehérvár; a törökök 1600: Kanizsa, 1602: Székesfehérvár), az évrõl évre kiújuló hadakozás mégis azt bizonyította, hogy az ellenfelek nem bírtak egymással.
A keresztények harcászati és technikai elõnyét ugyanis az oszmánok jól szervezett utánpótlásukkal és számbeli fölényükkel ellensúlyozni tudták.
A császári csapatok hadkiegészítése és logisztikája ugyanis ekkor még mindig a Habsburg-országok rendjei által felajánlott segélyeken alapult, ami hatástalansága következtében gyakran mozgásképtelenné tette a keresztény sereget.
Miután pedig a háború 1604-tõl a Bocskai-felkelésbe torkollott, mindkét hadviselõ fél számára felszabadításként jött az 1606. évi zsitvatoroki béke. A sok esztendõn át tartó háborúskodás ugyanis országrészeket tett évtizedekre tönkre, és mindkét birodalom kincstárát teljességgel kimerítette.
Báthori Zsigmond (1588-1602) és a századvég háborúja
1588-ban vette át a fejedelemséget a Báthoriak labilis idegzetû, személyes problémákkal küszködõ tagja, az ekkor 16 éves Zsigmond.
1593-ban bekapcsolódott a tizenöt éves háborúba, katonai sikerei révén sok határvárat visszaszerzett Erdély számára.
Eközben folyamatosan harcban állt országa rendjeivel, akik közül sokan nem támogatták a háborúskodást.
A háború mellett volt azonban a fejedelem nagybátyja, legfõbb politikai tanácsadója, a kiváló hadvezér: Bocskai István.
Báthori Zsigmond az 1595-ben megkötött prágai szerzõdésben elismerte Erdély fölött Habsburg Rudolf magyar király fennhatóságát.
A hatalom átvételére Giorgio Basta császári generális és Vitéz Mihály havasalföldi vajda érkezett 1599-ben.
Mihály vajda azonban magának akarta megszerezni a fejedelemséget, ezért Basta generális hamarosan megölette.
Báthori Zsigmond többször lemondott a trónról, majd ismét visszatért Erdélybe, mígnem negyedszerre, 1602-ben végleg elhagyta az országot, s életét Rudolf prágai udvarában fejezte be.
Basta generális zsoldosainak féktelen rablása és kegyetlenkedése minden képzeletet felülmúlva fosztotta ki Erdély lakosságát, miközben éhínség és pestisjárvány pusztított, Basta szekere fogalommá vált.
1604-ben Erdély haldokolva hevert a Habsburgok lábai elõtt.
Az Erdélyi Fejedelemség válsága
A tizenöt éves háború katonai és politikai eseményeinek közepette az Erdélyi Fejedelemség fennmaradása is kétségessé vált.
Az oszmán birodalom és a Habsburg birodalom harcában egy pillanatra úgy tûnt, a Habsburgok fölénybe kerülhetnek, és megszerezhetik az ország keleti részét, Erdélyt is.
A császári erõk azonban nem bírtak a még mindig hatalmas török haderõvel, így fennmaradt az az egyensúlyi állapot, amely a 16. század közepén megteremtette Erdély önállósulásának politikai feltételeit.
Basta generális 1604-ben kivonult Erdélybõl, a Habsburg-hatalom most sem tudott tartósan berendezkedni ezen a tájon.
Erdély rendjei pedig megtették a szükséges lépéseket fennmaradásukért: csatlakoztak Bocskai mozgalmához, és 1604 õszén fejedelmükké választották a Partiumban birtokos nagyurat.
I. Ahmed szultán kinevezõ okirata is megérkezett, amelynek kieszközlésében nagy szerepe volt a Portán politizáló Bethlen Gábornak.
A Bocskai mozgalmát lezáró bécsi béke helyreállította az Erdélyi Fejedelemséget, Bocskai megkapta Szatmár, Bereg és Ugocsa megyét, illetve Tokaj várát.
A török-perzsa viszony hatása Magyarországra
Az 1590-ben megkötött oszmán-perzsa békét 1603-ig sikerült megõrizni.
Ez idõ alatt Perzsia ifjú és tehetséges uralkodója, Abbasz sah (1587-1629) alapjaiban átszervezte az ország hadügyeit.
A korábban alkalmilag toborzott sereg helyett - oszmán mintára - állandó hadsereget hozott létre.
Ezen belül, felismerve a tûzfegyverek megnövekedett szerepét, tüzéralakulatot és puskás egységeket állított fel, melyek együttes létszáma a 20.000-et is meghaladta.
1599-ben követséget indított a nyugati keresztény fejedelmekhez, szövetségre és közös oszmán-ellenes háborúra buzdította õket.
Ez ugyan nem jött létre, de az oszmán birodalom kimerültségét és magyarországi lekötöttségét kihasználva 1603-ban támadást indított a törökök keleti határai ellen.
Egymás után foglalta vissza a legutóbbi háborúban elvesztett perzsa területeket, arra kényszerítve az oszmánokat, hogy jelentõs erõket vonjanak ki a magyarországi hadszíntérrõl.
A háború rövidebb megszakításokkal 1639-ig eltartott, s döntõen járult hozzá ahhoz, hogy a szultáni udvar már 1597-1598 táján béketárgyalásokat kezdett a magyar királlyal, s hogy a következõ évtizedekben minden erejével a magyarországi béke fenntartását szorgalmazta.
Bocskai István felkelése: a magyar rendi küzdelemsorozat nyitánya
1604-ben a Habsburg-oszmán háborús konfliktust a felsõ-magyarországi nemesség mozgalmának élére állt Bocskai István vezette felkelés tetézte.
A rendek elégedetlenségét a korábban Habsburg-hû nagybirtokosok elleni fiskális perek, valamint az udvar törvénysértései és ellenreformációs törekvései váltották ki.
Miután pedig 1604 elején Giacomo Belgiojoso fõkapitány a kassai Szent Erzsébet-templomot katonai erõvel adta vissza a katolikusoknak, a fegyveres összeütközés elkerülhetetlenné vált.
Bocskai a császári seregbõl átállt hajdúkkal a háborús körülmények között villámgyorsan elfoglalta szinte az egész királyságot.
Sikereinek köszönhetõen 1605 elsõ felében elõbb az erdélyi, majd a magyarországi rendek választották fejedelmükké.
A Habsburg-ellenesség azonban hamarosan a török kényszerû szövetségébe sodorta Bocskait, aki ennek következtében 1605 novemberében nem utasította el II. Rudolf császár (1576-1612) békeajánlatát.
A magyar rendek és a bécsi udvar elsõ fegyveres összeütközését végül 1606 júniusában a késõbbi nádor, Illésházy István által tetõ alá hozott bécsi béke zárta le.
Rákóczi Zsigmond (1607-1608) és Báthori Gábor (1608-1613) fejedelemsége
Bocskai végrendeletében Homonnai Drugeth Bálintot jelölte ki utódjaként, de mellette Báthori Gábor is a trón várományosaként jött számításba.
1607-ben azonban az erdélyi rendek mégis az idõs, megfontolt katona, Rákóczi Zsigmond mellett döntöttek.
Báthori Gábor azonban a Porta támogatását megszerezve, maga mellé állította a Bocskai halála után bizonytalan helyzetbe került és szabadságaik semmissé tételével fenyegetett hajdúkat, és 1608-ban lemondatta Rákóczit a fejedelemségrõl.
Báthori Gábor rövid fejedelemsége alatt teljesen maga ellen fordította az erdélyi rendeket.
A szászok központját, Nagyszebent elfoglalta, városaikat szórakozásai, mulatozó udvartartása költségeinek fedezésére kényszerítette.
1610-ben az ellene összeesküvést szõtt magyar urakat lefejeztette.
Ok nélkül megtámadta Havasalföldet, és Moldvával is majdnem háborúba keveredett.
1613-ban ígéretet tett a Habsburg-csapatok erdélyi beengedésére, ezt azonban már nem tehette meg, mert a Porta is megelégelte zavaros politikáját, és új fejedelmet állított Erdély élére.
Megerõsödõ rendiség
A bécsi béke, majd az azt törvénybe cikkelyezõ 1608. évi országgyûlés jelentõs változást hozott az udvar és a magyar rendek kapcsolatában.
Az uralkodó garantálta a magyar törvények betartását, a szabad vallásgyakorlatot, valamint azt, hogy a legfontosabb magyarországi tisztségeket magyaroknak adományozza.
1608-tól a fél évszázada megüresedett nádori méltóságot is újra betöltötték.
A Habsburg- uralkodók emellett kénytelenek voltak végleg elismerni Erdély függetlenségét is.
A rendek ugyanekkor felismerték, hogy az ország megosztottságából haszon is származhat. A törökkel vazallusi viszonyban lévõ erdélyi állam ugyanis számukra ütõkártyául szolgálhat az udvarral szemben rendi jogaik védelmére.
A rendek megerõsödése ellenére azonban a had-, kül- és pénzügyek irányítása továbbra is a bécsi központi hivatalok privilégiuma maradt.
Magyarország és a harmincéves háború
A cseh rendek 1618 májusában kirobbant prágai felkelésével Európában új konfliktus, a harmincéves háború (1618-1648) vette kezdetét.
A vallási sérelmek indította mozgalom hamarosan olyan összeurópai összecsapás-sorozattá vált, amelyben a Habsburgok és nagy riválisuk, Franciaország mérte össze erejét az európai hegemóniáért.
A török ellen a Habsburg Birodalmat védelmezõ Magyarország sem maradhatott ki a konfrontációból. Pedig az Udvari Haditanács 1606-tól több mint fél évszázadon át a magyar hadszíntéren minden áron fenntartandó béke híve volt.
A 16. század békeidõszakával ellentétben azonban a törökkel való frigy ellenére az ország területét újra hadseregek dúlták.
Elõbb Bethlen Gábor (1613-1629), majd I. Rákóczi György (1630-1648) erdélyi fejedelmek fõként könnyûlovas csapatai, majd az õket visszaszorító reguláris császári alakulatok.
Mindeközben pedig mezei szolgálatba fogadott magyar végváriak ontották vérüket a német birodalomban a háborút politikai téren végül elvesztõ Habsburg-uralkodóikért.
A nagy fejedelem: Bethlen Gábor (1613-1629)
Bethlen a Portán szerezte meg magának a fejedelemséget.
1613-ban, a támogatására vele együtt Erdélybe vonuló hatalmas, mintegy 80 ezer fõnyi török-tatár haderõvel a hátuk mögött, Erdély rendjei "féltekben, szabadon választották meg" az új fejedelmet.
Bethlen uralkodása elsõ éveiben megbékélt a szászokkal, kiegyezett a régi magyar elõkelõkkel, a székelyeknek régi szabadságaik megtartását ígérte, s ezzel sikerült megszerveznie belsõ támogatását.
1616-ban a Porta Lippa várának átadását követelte tõle, s mivel a várat a benn lévõ katonák nem akarták feladni, maga vívta meg és adta át a töröknek.
Ezzel megszerezte a Porta teljes bizalmát és folyamatos támogatását, hogy ennek birtokában egyre nagyobb önállóságot szerezzen céljai megvalósításához.
Fokozatosan sikerült kiépítenie centralizált, abszolutisztikusként jellemezhetõ hatalmát.
A rendi országgyûlést kiiktatta a hatalomból, egyre kisebb létszámban és egyre kevesebbszer hívta össze az erdélyi urakat.
Fontos kérdésekben mindig maga döntött, szigorúan kézben tartotta az ország pénzügyi, katonai, politikai irányítását.
Bethlen a harmincéves háborúban
Bethlen 1619-ben csatlakozott mintegy 18 ezer fõs seregével a cseh rendek Habsburg-ellenes felkeléséhez.
A fejedelem nem szalasztotta el a kínálkozó lehetõséget, hogy Erdélyt egyesítse a királyi Magyarországgal.
Felsõ-Magyarországon végigvonulva maga mellé állította a magyar rendeket, elfoglalta Érsekújvárt, Pozsonyt.
1620-ban a besztercebányai országgyûlés magyar királlyá választotta, de megkoronázni nem engedte magát.
A csehek fehérhegyi veresége után, 1620 végén azonban korábbi hívei, a királyságbeli magyar rendek ellene fordultak, megriadtak Bethlen erõs kezû politizálásától, és egy uralmának megvalósulása esetén kialakuló török protektorátus veszélyétõl.
1621-ben aratott gyõzelmeinek köszönhetõen az év végén megkötötte az Erdély számára területi gyarapodást hozó nikolsburgi békét.
Ezután még kétszer vezetett hadjáratot a királyi Magyarország területére (1623-1624, 1626), de a magyar urak többé nem támogatták hatalmát.
Bethlen érdeme, hogy Erdélyt be tudta kapcsolni az európai protestáns államok érdekközösségébe, amelyek a harmincéves háború alatt többször is komoly katonai és politikai tényezõként számítottak a kis országra.
I. Rákóczi György fejedelem (1630-1648)
Bethlen halála után egy esztendeig második felesége, Brandenburgi Katalin uralkodott (1629-1630), akit a fejedelem végrendeletében jelölt ki utódjává.
Az erdélyi rendek azonban ellenséges érzülettel voltak iránta, és hamarosan lemondatták.
Erdély fejedelme I. Rákóczi György lett, akinek uralkodása nyugodt életet, békés gyarapodást hozott.
1631-ben megegyezett II. Ferdinánd magyar királlyal a béke megtartásáról.
Magánvagyonát és a kincstár birtokait jelentõs mértékben gyarapította, birtok- és vagyonelkobzási perekkel számolt le belsõ ellenzékével.
1643-ban hosszú várakozás után csatlakozott a svéd-francia szövetséghez, és a protestáns vallásszabadság védelme címén bekapcsolódott a harmincéves háborúba.
1644-ben elfoglalta Kassát, de miután a svéd szövetségesek az országukat ért dán támadás miatt nem tudtak számára segítséget nyújtani, Galgócnál vereséget szenvedett, és föl kellett adnia az egész Felvidéket.
1645 decemberében III. Ferdinánddal megkötötte az akciót lezáró linzi békét, amelynek értelmében Erdély területe hét magyarországi megyével bõvült.
Ugyanakkor a szerzõdés a magyar rendek számára garantálta az 1606. évi bécsi béke betartását is.
Militarizálódó településhálózat
1606 után a Habsburg Birodalom magyarországi hadszínterére fél évszázadra ismét hosszú békekorszak köszöntött be.
A mindenáron való békére törekvõ Haditanács ezért a korábbi 20-22.000 fõrõl 16-17.000-re csökkentette a végvári katonaság számát, hogy a felszabadult zsoldösszegeket a harmincéves háború költségeire fordíthassa.
Csakhogy a békeévek alatt a török betörések továbbra is mindennaposak voltak, az erdélyi fejedelmek hadjáratai pedig több alkalommal hadszíntérré változtatták az országot.
A frontvonal lakossága ezért önvédelemre kényszerült, hiszen az 5-6.000 fõnyi elbocsátott végvárit valahogyan pótolni kellett.
A megoldást a határ menti települések militarizálódása jelentette.
A mezõvárosokat erõdítésekkel vették körül, a falvak templomait õrtornyokként (is) használták, miközben a polgári lakosság különféle privilégiumok fejében földesuránál katonai szolgálatot vállalt.
A frontvonal lakói mellett a jelentõsebb nagybirtokosok magánhadseregükkel kapcsolódtak be a török portyák elleni védekezésbe.
A Hódoltság irányításának nehézségei a 17. században
A 16. század végi nagy gazdasági és politikai megrázkódtatások alaposan átalakították a központ és a tartományok viszonyát.
Míg korábban a szultáni udvar szinte mindenben maga döntött, a 17. században egyre több jogot adott át a helyi hatóságoknak.
A legfontosabb változások a pénzügyigazgatásban történtek: az állami pénzadók sokaságát vezették be, ugyanakkor megszûntek a rendszeres szandzsákösszeírások és az ezeken alapuló javadalomkiutalások, ehelyett az egyes funkciók birtokosai (így pl. a várkatonák is) zömmel maguk gondoskodtak a nekik járó jövedelem behajtásáról.
Miután a központ lemondott a tímár-rendszer folyamatos ellenõrzésérõl, a birtokok állandó újraosztásáról, azok jelentõs része öröklõdõvé vált.
A szpáhi-sereg hanyatlása miatt egyre csökkent a szandzsákok és növekedett a vilajetek katonai és közigazgatási szerepe.
A beglerbégek ugyanis nagyobb jövedelmeikbõl az inflációs idõkben is képesek voltak jelentõs magánhadseregeket kiállítani, s ezekkel hatékonyabban tudták segíteni az államot a külsõ háborúkban, a közbiztonság fenntartásában és az állami adók behajtásában.
Ez magyarázza, hogy a 17. század második felében meghódított magyar földeken a törökök szandzsákok nélküli vilajeteket szerveztek.
A budai és a temesvári mellé létrehozták az egri (1596), a kanizsai (1600), a váradi (1660) és az újvári (1663) vilajeteket.
Az oszmán-török állam a Köprülük elõtt és alatt
A 17. század elsõ felében megingott a szultánok hatalma.
A költséges magyar, perzsa, lengyel és krétai háborúk kiürítették a kincstárt.
A fizetetlen katonákat, az elszegényedõ szpáhikat és rájákat lázadó pasák gyûjtötték maguk köré, akik egész tartományokat vontak ellenõrzésük alá Anatóliában és Szíriában.
Az államvezetésben teljes káosz uralkodott.
A korábban mindenható padisah helyett a hárem asszonyai és a velük szövetséges janicsár fõtisztek határoztak.
Ijesztõ gyorsasággal cserélgették a nagyvezíreket, s képtelenek voltak megfékezni a janicsárok ismétlõdõ lázadásait.
1656 júniusában a szultánanya végül a nyolcvanas éveiben járó Köprülü Mehmedet (1575 körül-1661) nevezte ki nagyvezírré.
Kegyetlen terror (nehezen hihetõ becslések szerint csak kormányzásának elsõ évében 30.000 ezer embert végeztetett ki), takarékoskodás és kíméletlen korrupció-ellenes harc vette kezdetét.
A teljhatalmú nagyvezír szervezõ munkája hamarosan újra cselekvõképes nagyhatalommá emelte a birodalmat.
Fia, az 1661-1676 között kormányzó Köprülü Ahmed (1635-1676) szelídebb eszközökkel ugyan, de folytatta apja politikáját.
Az oszmán seregek sorra indították támadásaikat Velence, Magyarország, Lengyelország és Oroszország ellen.
II. Rákóczi György (1648-1660), a béke elvesztõje
II. Rákóczi Györgyöt szülei már fejedelemnek nevelték, oktalan, felelõtlen lépéseivel azonban majdnem az ország pusztulását okozta.
Közelebbire fûzte kapcsolatait a román vajdaságokkal, többször avatkozott be az ottani hatalmi harcokba új vajdák oldalán, mígnem 1655-ben Moldva Erdély hûbéresévé vált.
1656-ban szövetséget kötött X. Károly svéd királlyal Lengyelország felosztására, s ebben a két román fejedelem és Hmelnyickíj kozák hetman is támogatta.
Nyugati országoknál is érdeklõdött egy Habsburg-ellenes összefogás lehetõségeirõl, miközben magyarországi támogatókat is próbált szerezni.
Öccse, Zsigmond kapcsolatban állt a királysági Pálffy Pállal és Zrínyi Miklóssal, akik Rákóczi György lehetséges magyar királyságában reménykedtek ez idõ tájt.
A Porta engedélye nélkül 15 ezer fõs haderõvel 1657-ben indította meg Lengyelország elleni támadását.
Svéd szövetségese ekkor még a lengyel koronát is neki ígérte, azonban hamarosan cserbenhagyta a sok veszteséget szenvedett erdélyieket.
Ekkor Kameniecnél az erdélyi fõsereg a tatárok csapdájába esett.
Rákóczi mintegy háromszáz fõvel tudott kimenekülni, és csúful magára hagyva katonáit, hazavágtatott Erdélybe.
Erdély a pusztulás szélén
1657-ben a teljes erdélyi sereg a krími tatárok fogságába esett, s Rákóczi nem vállalta, holott ígéretet tett rá, hogy saját vagyonából váltja ki katonáit a fogságból.
Megérkezett a Portáról a lemondatására felszólító levél, és bár a rendek Rhédey Ferencet fejedelemmé választották (1657), Rákóczi nem mondott le.
1658-ban Köprülü Mehmed, az új nagyvezír hatalmas haragra gerjedve, pusztítva jött vazallusa megfegyelmezésére.
A török-tatár csapatok elfoglalták Gyulafehérvárt, Tordát, Kolozsvárt, egész Erdélyt.
Az erdélyi országgyûlés ekkor Barcsai Ákost választotta fejedelemmé (1658-1660), aki megegyezett a törökökkel, átadta nekik Lugost és Karánsebest, elfogadta, hogy az ország adóját évi 40 ezer forintra emeljék, ezzel azonban elérte, hogy Köprülü seregei elvonultak.
1659-ben polgárháború tört ki Rákóczi és Barcsai hívei között, s a tatár fogságból idõközben hazatért Kemény János is pályázott a trónra.
Ebbe a harcba kapcsolódott be Szejdi Ahmed budai pasa.
1660-ban Szászfenesnél gyõzelmet aratott Rákóczi felett, aki ebben a csatában szerzett sebesülésében halt meg.
Az Erdély elleni megtorló hadjárat azonban még nem ért véget: Ali pasa szerdár vezetésével 1660 augusztusában a törökök elfoglalták Szent László városát, Erdély kapuját és legnagyobb várát, Váradot.
Új török háború fél évszázad békesség után (1663-1664)
A hosszú békeidõszak után 1663-ban ismét török hadak vonultak a királyi Magyarország ellen.
A fegyveres konfliktust az erdélyi fejedelem, II. Rákóczi György szolgáltatta engedély nélküli lengyelországi hadjáratával (1657).
A törökök büntetése Várad 1660. évi elfoglalása volt, amire a Haditanács csapatokat vezényelt a fejedelemségbe.
A két világbirodalom fegyveres összeütközése ezután elõbb-utóbb már elkerülhetetlenné vált.
A Köprülü Ahmed nagyvezér vezette csapatok 1663-ban egy újabb kulcsfontosságú várat (Érsekújvár) vettek be.
1664 elején azonban a Zrínyi Miklós és Julius Hohenlohe gróf vezette magyar-horvát-német csapatok több mint fél évszázad után sikert értek el az "örök ellenséggel" szemben.
A téli hadjáratban a Hódoltságba mélyen behatolva több kisebb várat foglaltak vissza, majd akciójukat az eszéki híd felgyújtásával koronázták meg.
A nagyvezér ellentámadásával ugyan felmentette a keresztények által ostrom alá vett Kanizsa várát, sõt Új-Zrínyivárt is elfoglalta, augusztus 1-jén azonban Szentgotthárdnál vereséget szenvedett a Raimundo Montecuccoli vezette császári csapatoktól.
A gyõzelmek hatására Európa figyelme újra a magyar hadszíntér felé fordult.
Kiútkeresõk: a Wesselényi-féle összesküvés
A keresztény sikerek ellenére a törököknek kedvezõ vasvári béke országszerte nagy felháborodást váltott ki.
A magyar fõurak nehezen nyugodtak bele, hogy a bécsi udvar a szentgotthárdi gyõzelem ellenére beleegyezett abba, hogy a vesztes ellenség megtarthatta új hódításait, Váradot és Érsekújvárt.
Elõbb I. Lipót fõ vetélytársánál, XIV. Lajos francia királynál (1643-1715), majd 1666 õszén az ország elsõ embere, Wesselényi Ferenc nádor vezetésével a töröknél kerestek szövetséget.
A rendi szabadságok és a szabad királyválasztás garantálásáért 10-50.000 arany évi adó fejében készek voltak elismerni a szultán fennhatóságát.
Ez egy Erdélyhez hasonló típusú, de annál kedvezõbb helyzetû török vazallus-állam megszületését jelentette volna.
Az összeesküvés azonban már a tervezgetés stádiumában megbukott, miként 1670-ben Zrínyi Péter és Rákóczi Ferenc ezzel kapcsolatos mozgalmai is.
Zrínyi, Frangepán Ferenc, Nádasdy Ferenc és Bónis Ferenc életének a hóhér pallosa vetett véget.
Bécs pedig élt a kiváló alkalommal, hogy a század elején megerõsödött rendek jogait és a vallásszabadságot az abszolutizmus eszközeivel minél jobban megnyirbálja.
Kiútkeresõk: a bujdosók mozgalma és Thököly Imre királysága
A Magyarországot sújtó megtorlás azonban Bécs számára nem hozta meg a várt eredményt.
A Guberniumot hamarosan fel kellett oszlatni, az új adórendszer a nemesség és a jobbágyság ellenállásán bukott meg, a protestáns prédikátorok gályarabságra juttatása pedig csak tovább fokozta a feszültséget.
A végvári katonaság reguláris keretek - azaz már állandó ezredek - közé szervezésére szintén a legrosszabbkor történt kísérlet.
A megtorlások elõl Erdélybe és a Partiumba menekült bujdosók ugyanis 1672-tõl Bécs intézkedéseire Felsõ-Magyarországon fegyveres akciókkal válaszoltak.
Mozgalmuk azonban már-már válságba jutott, amikor 1678-ban új fõvezér került élükre Thököly Imre személyében.
A kuruc vezér katonai sikerei az 1681. évi soproni országgyûlésen ismét a rendekkel való kiegyezésre késztette I. Lipót királyt (1657-1705).
1682-ben pedig Thököly a budai pasa támogatásával Kassát is elfoglalta, majd 20.000 arany évi adó fejében elismerte a Porta fennhatóságát.
Magyarország területén ezzel rövid idõre újabb államalakulat jött létre: Thököly Imre török vazallus felsõ-magyarországi fejedelemsége (1682-1685).
A török orientáció a 16-17. századi magyar politikában
1526-ig a magyar politikusok határozottan elutasítottak bárminemû együttmûködést a törökökkel.
A mohácsi vereség azonban felbomlasztotta az egységes törökellenességet, és a Szapolyai János király körül gyülekezõ erõk úgy hitték, a török függõség vállalása megmentheti az országot a széthullástól.
Buda 1541. évi megszállása azonban szertefoszlatta ezeket az illúziókat.
Az 1570-es évekre mégis újabb "törökös" koncepció érlelõdött meg, amit aztán a 17. századi rendi küzdelmek ültettek át a gyakorlatba: a magyarországi nemesség az Erdélyi Fejedelemségre (végsõ soron a törökökre) támaszkodva lépett fel a Habsburg-központosítással és ellenreformációval szemben.
Ugyanakkor az oszmán birodalomnak való teljes behódolás gondolata fel sem ötlött, hiszen mindenki tisztában volt azzal, hogy az az ország végleges bukását okozná.
Az 1660-as évek "jó konjunktúrájának" elszalasztása és a bécsi kormányzat erõszakossága miatt azonban a magyar rendi vezetés mégis erre a veszélyes útra lépett.
A török orientáció a Thököly-felkelésben érte el csúcspontját, amikor az ország már nem három, hanem négy részre szakadt, s amikor Európa országai éppen a török kiûzésére szövetkeztek.
Így az 1683-ban kirobbant háború a magyarok egy részét az "õsellenség" oldalán találta.
Apafi Mihály fejedelemsége (1661-1690)
Kemény János rövid fejedelemsége (1661-1662) alatt I. Lipót támogatását kereste és remélte a törökök elleni harcban, aki azonban cserbenhagyta õt; s az erdélyiek a Porta által kijelölt személyt, Apafi Mihályt választották meg (1661) uralkodójuknak.
Kemény az Apafit támogató törökökkel vívott harcban esett el 1662 januárjában.
Apafi elõtt nehéz feladat állt, de õ sikeresen szilárdította meg az állam kormányzatát, hûséget mutatott a Porta irányába, s közben a magyar rendek Zrínyi és Wesselényi Miklós vezette csoportjával keresett kapcsolatot.
Az 1663-1664. évi török hadjáratot lezáró vasvári béke Erdély fölött is rendelkezett, elismerte a török fennhatóságot, és Váradot is török kézen hagyta.
Apafi az 1660-1670-es években a Portán és Bécsben is próbálta Erdély független államiságát megõrizni, s közben kapcsolatot keresett nyugati protestáns országokkal.
1677-ben Habsburg-ellenes szövetséget kötött XIV. Lajos francia királlyal.
1684-ben létrejött a Magyarországot felszabadító Szent Liga, s ekkor Apafi megint megkísérelte Erdélyt a lengyel-francia érdekkörbe kapcsolni, s ezzel a fejedelemség önállóságát átmenteni a török kiûzése utáni idõkre.
A török elleni visszafoglaló háború
1683-ban Kara Musztafa nagyvezér a lengyel és orosz háború után utoljára vezette az oszmán birodalom hadseregét a császárváros ellen.
A sikertelen bécsi hadjárat és a császári-lengyel sereg kahlenbergi gyõzelme új nagy háború nyitányát jelentette Magyarországon.
1684 tavaszán XI. Ince pápa (1676-1689) védnöksége alatt létrejött a Szent Liga, amely Közép-Európa államainak katonai-anyagi erõforrásait egyesítette a török kiûzése érdekében.
Az összefogás 1689-ig óriási diadalmenetet hozott.
A háború elsõ szakaszában (1683-1686) ugyanis a császári hadvezetés visszafoglalta Esztergom, Érsekújvár, Szolnok várát, végül az ország egykori fõvárosát, Budát (1686).
A hadakozás második periódusa (1686-1689) újabb gyõzelmekkel és Belgrád visszavételével (1688) az ország középsõ területének végleges felszabadulását hozta.
A Habsburgok túlontúl való megerõsödése azonban sértette a nagy nyugati vetélytárs, XIV. Lajos francia király érdekeit, aki ezért 1688 õszén felmondta a négy esztendõvel korábban kötött fegyverszünetet, és támadást indított Pfalz tartománya ellen.
A Habsburg Birodalom ettõl kezdve kétfrontos háborúra kényszerült.
A birodalom szorult helyzete ellenére a háború harmadik, legtovább elhúzódó szakaszában (1689-1697) sem volt ereje az oszmán hadvezetésnek a döntõ visszavágásra.
Belgrádot ugyan 1690-ben sikerült visszavennie, az elkövetkezõ esztendõkben azonban a blokád alá vett kulcsfontosságú magyarországi várak (Kanizsa, Várad, Gyula) egymás után kerültek keresztény fennhatóság alá.
Az 1697. évi zentai gyõzelem pedig lehetõvé tette a háború mielõbbi befejezését.
Az ország 1699-ben a karlócai szerzõdés megkötését követõen - a Temesköz kivételével - felszabadult.
A keresztény fegyverek sikereit a törökellenes szövetségrendszer megalakulása mellett mindenekelõtt a császári állandó hadsereg kialakulása, továbbá a haditechnika és a logisztika óriási fejlõdése tette lehetõvé.
Ennek köszönhetõen a császári hadvezetés már képes volt több hadszíntéren komoly hadseregrészeket ellátni, és ezáltal a már száz esztendõvel korábban is meglévõ katonai-harcászati fölényét érvényesíteni, s végül a még mindig erõs örök ellenségre jelentõs csapást mérni.
Az igen jelentõs létszámú hadseregek évente történõ felvonulása és pusztításai következtében azonban a felszabadított ország egyes területein mind a lakosság, mind a településhálózat örökre elpusztult.
Az Erdélyi Fejedelemség bukása
A felszabadító háború 1687-ben elérte Erdélyt is.
Lotharingiai Károly fõvezér seregei bevonultak a fejedelemségbe, és megkötötték a balázsfalvi egyezményt, amely szerint Erdély élelemmel és takarmánnyal látja el a fõvezér katonáit, aki cserébe Erdély önállóságának biztosítását ígérte.
Bécs azonban ezt a megegyezést nem fogadta el, és Antonio Caraffa generálist küldte Erdélybe, aki 1688-ban elfogadtatta a rendekkel a fogarasi nyilatkozatot.
Ebben az erdélyiek I. Lipót hatalmába helyezték magukat, Erdély visszatért a korona fennhatósága alá, beleegyeztek, hogy császári katonákat bocsássanak Erdély váraiba, és évi 700 ezer forint adó fizetésére kötelezték magukat.
Nem sokkal ezután, 1690-ben meghalt az országa bukását látó Apafi Mihály.
Ezután a Porta Thököly Imrét jelölte ki fejedelemmé, akinek 1690-ben a Törcsvári hágó mellett, Zernyestnél, kemény ütközetben sikerült megvernie Donatus Heissler császári tábornokot, és ezután Erdély rendjei is megválasztották fejedelemmé.
A Badeni Lajos vezette császári haderõ azonban gyorsan kiszorította Erdélybõl Thökölyt, ahová már soha többé nem tért vissza.
Erdélyt immár kétség nélkül a Habsburgok uralták.
A Diploma Leopoldinum
Erdély új helyzetét a Habsburg Birodalomban az I. Lipót által 1690-ben kiadott, majd végleges és megújított formában 1691-ben elfogadott diploma szabályozta.
A szövegezésben az Erdélybõl Bécsbe küldött, Bethlen Miklós vezette csoport vett részt.
A dokumentum helyreállította az erdélyi polgári kormányzást úgy, hogy Nagyszeben székhellyel egy kormányzótanácsot, Guberniumot hozott létre.
A kormányzó Bánffy György lett, mellette Bethlen Miklós kancellár, Haller János kincstartó és Bethlen Gergely fõgenerális tevékenykedett.
I. Lipót szavatolta az erdélyi törvények megtartását és a négy bevett vallás szabad gyakorlatát, békeidõben 100 ezer forint éves adót szabott meg.
A diploma Erdélyt nem Magyarországhoz, hanem önálló tartományként és egyben a magyar korona részeként a birodalomhoz csatolta.
Az erdélyiek igyekeztek volna II. Apafi Mihály fejedelemségét elismertetni, de a király Várad visszafoglalása (1692) után Bécsbe internáltatta Apafit, majd lemondatta a fejedelmi címrõl (1701).
Tervezetek az ország új berendezkedésére
Buda 1686. évi visszafoglalása után a legfontosabb kérdés az volt, milyen keretek között kerül sor az ország békés berendezésére.
A magyar rendek és az udvar szép számú tervezetében megfogalmazott célok azonban jelentõsen különböztek egymástól.
Az elõbbiek korábbi kizárólagos vezetõ szerepüket kívánták az új körülmények között feleleveníteni.
A Bécs törekvéseit képviselõ Kollonich Lipót érsek javaslatában hallani sem akart arról, hogy a 16-17. században a had-, kül- és pénzügy területén megszerzett udvari pozíciókat korlátozzák.
S Bécs ezúttal is erõsebbnek bizonyult.
Noha a vármegyerendszer újjászervezését nem akadályozhatta meg, a Neoacquistica Commissio felállításával mégis saját érdekeinek megfelelõen befolyásolta egyes országrészek további fejlõdését.
Sõt a déli határvidéken a Haditanács az országba menekült szerbekre támaszkodva külön katonai igazgatású határõrvidék-rendszert szervezett, amellyel hosszú távra biztosította Magyarország, de egyúttal a Habsburg Birodalom védelmét is az oszmánokkal szemben.
A török uralom mérlege
A 16-17. században Magyarország a keresztény és a muzulmán világ fegyveres összeütközésének egyik legfontosabb szárazföldi színtere volt.
Az ország ezért emberéletben, termelõeszközökben és anyagi javakban elszenvedte mindazokat a károkat, amelyek a Habsburg és az oszmán világbirodalom állandó háborúskodásával, a másfél száz esztendõs idegen megszállással együtt jártak.
A helyreállíthatatlan veszteség legfõképpen demográfiai és etnikai téren jelentkezett.
A koraújkori népességrobbanás ugyan Magyarországot sem kerülte el, de a lakosság számának növekedését felemésztették a nagy háborús idõszakok, elsõsorban a tizenöt éves és a török elleni visszafoglaló háború.
Miután pedig a seregek és a portyázók fõként a folyóvölgyek mentén nyomultak elõre, a pusztulás elsõsorban az ott élõ magyar lakosságot érintette, amelynek helyére szerb, horvát, szlovák és román népesség érkezett.
Ennek következtében a 17. század végére az ország nemzetiségi térképe már erõsen hasonlított arra, amely a 20. század elején, a Trianon elõtti Magyarországét jellemezte.
Jelentõs veszteség érte a település-, város- és kolostorhálózatot is.
A Hódoltság egyes területein a települések több mint fele elpusztult, miközben a középkori szellemi központokul szolgáló kolostorok szinte kivétel nélkül eltûntek a föld színérõl.
Városhálózatunk hierarchikus rendje is felbomlott, hiszen három korábbi régió-központ (Buda, Szeged és Pécs) török végvár lett, iparosodásban élenjáró lakossága pedig elmenekült.
A gazdasági élet súlypontjai ezért a marhakereskedelembõl meggazdagodó mezõvárosokba helyezõdtek át.
Ez egyúttal kiválóan jelzi, hogy mit rombolt a török uralom a korábbi gazdasági viszonyokon.
Azaz a mezõgazdaság maradt a húzóágazat, az iparosodás és a polgárosodás terén pedig tovább nõtt lemaradásunk a fejlettebb európai területektõl.
A három részre szakadt ország mindezek ellenére mégis megõrizte államiságát és függetlenségét.
A Habsburg-tartományok által finanszírozott határvédelmi rendszernek köszönhetõen pedig a magyar királyság elkerülte a teljes török meghódítást és ezáltal azt a szomorú sorsot, amelyre a tõle délre fekvõ balkáni országok az oszmán megszállás következtében jutottak.
AZ ORSZÁG KORMÁNYZÁSA
Bécsi központi kormányhivatalok
A Habsburg Birodalom országainak központi igazgatását a Bécsben székelõ központi kormányhivatalok végezték.
Legfontosabb szerv a Titkos Tanács (Geheimer Rat) volt, ahol a császár legbensõbb tanácsosai a birodalmi jelentõségû bel- és külügyeket tárgyalták meg.
Szintén tanácsadó, de jóval nagyobb létszámú testület volt az Udvari Tanács (Hofrat), amely a 17. században veszített súlyából, tevékenysége leginkább az igazságszolgáltatásra korlátozódott.
A birodalom gazdasági életének, pénzügyeinek irányítását az Udvari Kamara (Hofkammer) végezte, amely egyúttal a többi országok kamaráit is felügyelte.
Az említett kormányszervekben hozott döntéseket, a császári parancsokat, rendelkezéseket az Udvari Kancellária (Hofkanzlei) foglalta írásba.
A kancellária egyes osztályai a 17. században fokozatosan önállósultak.
1556-ban jött létre a török elleni katonai védelmi vonal megszervezésére és a hadügyek irányítására az Udvari Haditanács (Hofkriegsrat), amelynek hatásköre a birodalom egészére kiterjedt.
I. Ferdinánd kormányzati reformja: a helytartói tanács
Amikor 1526-ban Habsburg Ferdinánd magyar királlyá lett, ez azt is jelentette, hogy Magyarország egy része egy kormányzati módszerek tekintetében fejlettebb birodalomhoz csatlakozott.
Törvényszerû volt tehát, hogy itt is bevezetésre kerüljenek ezek a módszerek, és a középkori kormányzati szokásokon átlépve, immár újkori típusú kormányszervek megalakítására kerüljön sor.
Ferdinánd király elsõ próbálkozásként - lévén, hogy õ maga az országon kívül tartotta székhelyét -, egy helytartói testületet kívánt az ország élére állítani, amelynek a központi kormányzatot kellett volna ellátnia.
A helytartói tanács lényegében Várday Pál esztergomi érsek helytartósága alatt, az 1540-es években alakult meg, tagjai azok a fõurak, fõpapok voltak, akik az uralkodó Magyar Tanácsának tagságát is képezték.
A helytartó a nádorhoz hasonló jogokat kapott, de pénzügyekben és hadvezetési ügyekben nem rendelkezhetett.
A 16. század végétõl a helytartói tisztség a nádori címhez kapcsolódott, mint önálló tisztség elvesztette jelentõségét, minthogy a mellé rendelt tanácsosi testület nem mûködött, nem váltotta be Ferdinánd reményeit.
A következõ században a nádorok viselték a helytartói címet is.
A központi pénzügyigazgatás szervei: a kamarák
A pénzügyek központi irányítására I. Ferdinánd király 1528-ban szervezte meg a Magyar Kamarát, amely Budáról elmenekülve, 1531-ben Pozsonyban kezdte meg mûködését.
A Kamara feladata az volt, hogy tanácsosok testületébõl álló kormányszervként a Magyar Korona országaiban felügyelje és igazgassa a kincstári jövedelmek összességét.
Törekednie kellett a Koronától elidegenített birtoktestek mielõbbi visszaszerzésére, az adók, a regáléjövedelmek, köztük az egyre nagyobb jelentõséggel bíró harmincadvám-bevételek felügyeletére, adminisztrálására.
A Magyar Kamara hivatalosan csak a királynak volt alárendelve, de valójában az Udvari Kamara felügyelete alatt állott.
A Pozsonytól távol esõ, de igen nagy gazdasági jelentõséggel bíró Felsõ-Magyarország számára 1567-ben került sor névlegesen a Pozsonyi Kamara alá tartozó, de valójában nagy önállósággal rendelkezõ Szepesi Kamara felállítására Kassa székhellyel.
Az ország keleti területein a Szepesi Kamara a pénzügyeken túlmenõen más, közigazgatási, katonai igazgatási feladatokat is ellátó kormányszervként mûködött.
A Magyar Tanács és Magyar Kancellária
A lényegében kormányként mûködõ helytartói tanács mellett a középkori királyi tanács utódjaként a Habsburg-uralkodók mellett megmaradt a Magyar Tanács is, melynek tagjait a király nevezte ki.
A 17. században a tanácsosok száma egyre nõtt, szerepük, befolyásuk azonban fokozatosan csökkent.
A Magyar Tanács rendszertelenül, jobbára az országgyûlések ideje alatt ülésezett, amikor egyébként is együtt voltak az urak, és igen nehezen tudott döntésekre, egyhangú véleményekre jutni.
A királyok nem is igen hallgattak a magyar tanácsosokra, ezért rendszeres panaszként, követelésként hangoztatták a korszakban az országgyûléseken összejövõ rendek, hogy a magyar ügyekben magyar tanácsosok meghallgatásával döntsön a király.
Ferdinánd király és a késõbbi Habsburg-uralkodók ugyanígy mellõzték a Magyar Kancelláriát is.
Formálisan ugyan mûködött, élén a mindenkori esztergomi érsek töltötte be a fõkancellári tisztet, ám ténylegesen az Udvari Kancellária egyik osztálya adta ki a magyar király nevében kelt utasításokat, parancsleveleket, rendelkezéseket.
A felsõ szintû igazságszolgáltatás
Mohács után átalakulások következtek be az igazságszolgáltatás legfelsõ szintjén is.
A király személyes ítélkezése megszûnt, ezáltal a kuriális bíráskodás jelentõsége csökkent.
A kúriában a királyt helyettesítõ személynök vette át az ítélkezést, aki így a Királyi Tábla elnöke lett.
A korábban szintén a kúriában gyakorolt nádori bíráskodás szokása megmaradt, jelentõsége a 17. század végén megnõtt, ebbõl alakul majd ki a Hétszemélyes Tábla.
A nemesség és a papság alsóbb fórumokon indult polgári peres ügyeit fellebbezhették a kúriai bíróságokhoz.
A Koronával és a királlyal szemben hûtlenség vétkébe esett nemesek fölött az országgyûlés ítélkezett.
A kúria bíróságai az általában tavasszal és õsszel meghirdetett 40 napos törvényszakokon ítélkeztek.
Korszakunkban azonban a háborúk, hadfelvonulások miatt alig mûködött ez a fajta bíráskodás, ezért más, nem egészen legális törvénykezési szokások alakultak ki az országban.
Ezek egyike volt a nagybírák ítélõmestereinek vándorbíráskodása, amikor városról városra járva a hozzájuk forduló emberek ügyeiben az ítélõmesterek hoztak döntést.
Kisebb bírói fórumok
A mezõvárosokban, falvakban a település bírája dönthetett a kis jelentõségû ügyekben, egyébként a földesúr joghatósága, tehát az úriszék alá tartoztak az itteni lakosok.
Az úriszéki bíráskodás virágkorát élte a 16-17. században, az elnöke rendszerint nem maga a földesúr, hanem egy másik meghívott nemes volt.
Tagjai a földesúr alkalmazottai és a vármegyébõl hívott tisztségviselõk.
Polgári, úrbéri és büntetõperekben korlátlan hatáskörrel rendelkezett az úriszék, fellebbezési lehetõség nélkül.
Speciális esetekben, általában a felségsértési, hûtlenségi perek lebonyolítására a királyok rendkívüli delegált bíróságokat küldtek ki.
Ilyen bíróság ítélkezett a Bocskai mozgalmat megelõzõen a magyar nagyurak, köztük Illésházy István, Bocskai István ellen is, amikor a határozat már eleve eldöntött volt, fellebbezési lehetõség nélkül.
Az erdélyi szász és székely székekben a székek által megválasztott székbírókkal együttesen bíráskodtak a királyok, majd a 16-17. században az erdélyi fejedelmek által kiküldött királybírók, akik természetesen az uralkodói hatalmat képviselték.
A helyi önkormányzatok: a vármegyék
A 16-17. század a vármegyei önkormányzatok megerõsödésének idõszaka, hiszen a központi kormányzat az adóbeszedésen kívül nem nagyon tudott beleszólni a vármegyék belsõ életébe.
A helyi nemesség legjelentõsebb fóruma a közügyekben, közigazgatásban döntéseket hozó nemesi megyegyûlés volt.
Itt választották meg az országgyûlési követeket, a megye legfontosabb tisztségviselõit: az alispánt, a szolgabírókat és az esküdteket.
A vármegye fõispánja rendszerint nem tartózkodott a vármegyében.
A megyegyûlésen hozták meg a vármegye területén érvényes szabályrendeleteket, a statutumokat.
A vármegye legfontosabb bíráskodási szerve a vármegyei törvényszék volt, ahonnan polgári peres ügyekben a királyi kúriába lehetett fellebbezni.
A törvényszéken az alispán elnökölt, az esküdtek a döntéshozatalban vettek részt.
A vármegye írásbeli teendõit, az ülésjegyzõkönyvek vezetését, a levelek megfogalmazását a jegyzõ végezte, aki általában tanult, latinul jól tudó ember volt.
Kiváltságos kerületek, parasztvármegyék
A jász-kun kerületben élõk széki szervezetbe tagozódtak, önkormányzatuk központi szerve a jászok és kunok egyeteme volt.
Fõhatóságuk és fõbírájuk 1485 óta a nádor.
A terület a 16-17. században a török Hódoltságba került, de bizonyos részeit magyar végvárakhoz csatolták.
A hajdúkerület a Bocskai-mozgalom után letelepített hajdúk településeibõl állt.
Fõhatóságuk a magyar király volt, akinek nevében a felsõ-magyarországi fõkapitány rendelkezett.
A hajdútelepek egy része várossá lett, ezek megtartották különállásukat, mások falvakként betagozódtak a megyerendszerbe.
Az Alföldön a 17. században alakultak ki a parasztvármegyék, a földrajzilag közel esõ falvak önvédelmi szervezõdései.
Céljuk általában a gonosztevõk elleni védelem megszervezése volt, külön gyûléseket is tartottak, hadnagyokat, vezetõket választottak.
Ugyanilyen céllal jöttek létre a Felvidéken a nemesség önvédelmi szervezeteiként a zápiszok.
Országos méltóságok
A magyar rendeknek központi testületi kormányszervei nem voltak a 16-17. században, viszont egyénenként részt vettek a felsõ szintû kormányszervek munkájában, és érdekeiket védték a rendiség vezetõ méltóságai, az országnagyok is.
A király helyetteseként a középkor óta a rendek elsõ tisztségviselõje a nádor.
Hatáskörét az 1486. évi nádori cikkelyek határozták meg: a távol lévõ uralkodót helyettesíti, önálló bíráskodási jogkörrel rendelkezik, az ország hadainak fõvezére a király után, 32 jobbágytelekig birtokot adományozhat, és õ a jászok és kunok fõbírája.
1608-tól a király által jelölt két katolikus és két protestáns fõúr közül választja meg az országgyûlés.
Az országbíró feladata, hogy egyik nagybíróként részt vesz a kúriai törvényszakok munkájában.
A horvát-szlavón báni méltóság szerepe beszûkül, fõként a bíráskodásra korlátozódik ebben az idõszakban.
A tárnokmester és a személynök a városok fellebbviteli bírói törvényszékén bíráskodnak.
Szabad királyi városok
A magyar városhálózat legrangosabb tagjai a szabad királyi városok voltak.
Ezek a fallal körülkerített városok közvetlenül a király alá tartoztak, tõle kapták privilégiumaikat, amelyek egyrészt az önkormányzatra vonatkozó szabadságokat, másrészt gazdasági jellegû engedményeket tartalmaztak.
Ez utóbbiak közül fontos volt, hogy a kincstárnak egy összegben adóztak, árumegállító joggal, vásártartási joggal, vámmentességgel rendelkezhettek.
A magyarországi városok két nagy csoportját alkották a budai jogcsaládhoz tartozó tárnoki városok, amelyek saját bíróságuktól a tárnokmester székéhez fellebbezhettek (pl. Buda, Pest, Nagyszombat, Pozsony, Sopron, Kassa, Bártfa, Eperjes).
A másik csoportot a székesfehérvári jogcsaládhoz tartozó személynöki városok alkották, amelyek a személynöki székhez fellebbezhettek peres ügyeikben (ezek közül a legfontosabbak: Székesfehérvár, Esztergom, Lõcse).
A szabad királyi városok országrendiséggel rendelkeztek, tehát követeik útján részt vehettek az országgyûléseken.
Az így privilegizált városok száma a 17. században nõtt, bár a rendek igyekeztek megakadályozni a királyt mezõvárosaik szabad királyi várossá emelésében.
Bányavárosok
A városok különálló, rangos csoportját alkották a bányavárosok, amelyek egy-egy nagyobb érchegységben alakultak ki.
A bányászok már a középkor folyamán privilégiumokat szereztek a királytól, sajátos jogrend szerint éltek. Ilyen csoportot alkottak 1466-tól a selmeci jog alapján élõ, a Garam mentén elhelyezkedõ alsó-magyarországi bányavárosok Körmöcbánya központtal: Besztercebánya, Selmecbánya, Libetbánya, Bakabánya, Újbánya.
Szövetségük 1863-ig fennállt.
A felsõ-magyarországi bányavárosok 1487-ben kötöttek szövetséget bányaügyeik és bíráskodásuk közös intézésére (központjuk Gölnicbánya volt, ide tartoztak: Szomolnokbánya, Rudabánya, Jászó, Telkibánya, Rozsnyóbánya, Igló).
A szövetség a 16. század végére szétzilálódott, a városok földesúri tulajdonba kerültek.
Jelentõs bányavárosok voltak Szatmárban is, a késõbb Erdélyhez tartozó Nagybánya, Felsõbánya, Kapnikbánya.
Az Erdélyi-érchegységben Abrudbánya, Offenbánya, Kisbánya, Zalatna aranylelõhelyei voltak nevezetesek.
Az Erdélyi Fejedelemség kormányzata
Az Erdélyi Fejedelemség kormányzásának jellegzetes vonásaiban a középkori Magyar Királyság kormányzási módszerei éltek tovább.
A fejedelem mellett mûködött a fejedelmi tanács, a benne résztvevõ uraknak azonban csupán véleményezési joguk volt, s állásfoglalásukat a fejedelemnek nem volt kötelezõ elfogadnia.
A törvényhozás a sajátos összetételû országgyûlésen történt, ahol szintén többségében a fejedelmi akarat jutott érvényre.
A fejedelemség egyetlen végrehajtó szerveként az 1556-ban, Csáky Mihály által, középkori mintára létrehozott kancellária funkcionált.
A nagyobb kancellária a kül- és belügyekben volt illetékes, azaz adott ki a fejedelem nevében parancsokat, utasításokat, a kisebb kancellária pedig a fejedelmi ítélõtáblán meghozott ítéleteket foglalta írásba, és a peren kívüli jogi tárgyú ügyeket intézte.
Emellett néhány, a fejedelemmel magánjogi, familiárisi kapcsolatban lévõ fõtisztségviselõ intézte a felsõ szintû kormányzás fontosabb ügyeit (pl. a fõadószedõ és a tizedfõárendátor az adók begyûjtését és a tizedbérleteket felügyelte, a fõkapitány pedig a fejedelem után az erdélyi hadak fõvezére volt).
Az Erdélyi Fejedelemség helyi önkormányzatai: a székek
A vármegyéhez hasonló helyi önkormányzati szervek, bíráskodási és közigazgatási egységek voltak a székek.
Erdélyben a Szászföld vagy Királyföld székekre tagozódott, amelyek központi városukról kapták nevüket (Szeben, Szászsebes, Segesvár, Medgyes, Újegyház, Szerdahely, Szászváros, Nagysink, Kõhalom).
A székek mellett a brassói és besztercei districtusban élt szász lakosság.
A szászok összességének élén a szászok közjogi egyesülése (1486) óta a szász gróf állott, amely tisztséget a legfõbb város, Nagyszeben polgármestere töltötte be.
Szintén széki tagozódásban éltek a székelyek, fõszékük Udvarhelyszék volt (a többiek: Aranyos-, Maros-, Csík-, Sepsi-, Kézdi- és Orbai-szék; az utóbbi hármat a 17. századtól Háromszéknek nevezték).
A székelyek élén a középkor óta a székely ispán állt, amely címet az erdélyi fejedelmek viselték a 16-17. században.
A török tartomány kormányzása
A magyarországi török közigazgatásra hármas feladat várt: 1. a hadsereg kiszolgálása; 2. az adószedés és birtokigazgatás, 3. a jogszolgáltatás.
A Hódoltság közigazgatása, katonai szervezete és pénzügyigazgatása a 16. században elsõsorban a szandzsákok, arab szóval livák hálózatára épült.
Szandzsákok szerint tartották nyilván a népességet, mérték fel a termelési kapacitást, vetették ki az alapvetõ adókat és osztották ki a szolgálati birtokokat, a tímárokat.
A szandzsák élén a szandzsákbég (mír-i liva) állt, aki mindenekelõtt a tartományában birtokos szpáhik parancsnoka volt, de õ õrködött a polgári igazgatás, a közrend és a gazdasági élet felett is.
Felettese a beglerbég (mír-i mirán) volt, aki a több szandzsákból álló legmagasabb tartományi szervezeti egységet: a vilajetet vagy beglerbégséget irányította.
A tizenöt éves háborúig két vilajet osztozott Magyarország megszállt területein: a budai (1541), amelyhez a Duna-Dráva vonaláig többnyire tizenöt, és a temesvári (1552), amelyhez hat szandzsák tartozott.
A két beglerbég közül a budai számított rangosabbnak, a poszt birtokai 1623-tól vezíri rangot is kaptak.
A fõméltóságokat gyakran cserélgették; a 16. században a beglerbégek átlagosan másfél, a szandzsákbégek pedig két évet töltöttek el egy állomáshelyen.
A török tartományok pénzügyeit és birtokgazdálkodását a vilajetközpontokban mûködõ defterdárok irányították kiterjedt hivatali apparátusuk segítségével.
A szandzsákokról idõrõl idõre különféle összeírásokat (deftereket) készíttettek.
Az ún. "részletes defter" tartalmazta az adózás általános elveit rögzítõ tartományi törvénykönyvet (kánunnáme), a terület városainak, falvainak és adófizetõinek névsorát, továbbá a várható állami és földesúri jövedelmeket (pl. a dzsizje összegét, a terménytizedeket, a bérleti díjakat, a vámok, malmok és halastavak bevételeit stb.).
Az ún. "összefoglaló" vagy "timár-defter" pedig azoknak a javadalmasoknak a nyilvántartására szolgált, akik a részletes defterben kimutatott jövedelmekbõl valamilyen formában részesedtek.
A legvirágzóbb településeket és a fõ készpénzbevételi forrásokat a kincstár saját kezelésében tartotta (szultáni hász-birtokok formájában), a többit pedig szolgálati hász-, tímár-, vagy ziámet-birtokként hivatalnokoknak és katonáknak engedte át.
A várõrségek létszámáról és a nekik kifizetett zsoldösszegekrõl negyedévenként zsoldlajstromok készültek.
A török közigazgatás kulcsfigurája, a kádi, eredeti tiszte szerint bíró volt.
Az oszmán birodalomban azonban az államszervezet mindenese lett, s a szultáni tanács nevezte ki.
Noha Magyarországon a bírósági körzetek (kaza) és a szandzsákok határai gyakorta egybeestek, a kádiságok száma mégis messze felülmúlta a szandzsákokét: 50 körül mozgott.
Saját körzetében a kádi mindenekelõtt családjogi, peres és büntetõügyekben ítélkezett a muszlim vallásjog alapján (elvben teljesen önállóan).
Ezenkívül seregnyi közigazgatási teendõ hárult rá: õ hitelesítette a pénzügyi elszámolásokat, s szedte be az ún. rendkívüli adókat; irányította a hadsereg mozgósítását, s felelt az élelembeszolgáltatás megszervezéséért; felügyelte az alapítványok és a céhek munkáját, a piacfelügyelõvel együtt õ állapította meg és ellenõrizte az árakat, a piacok mûködését; õ tartotta nyilván az ingatlanokat és intézkedett hagyatéki ügyekben; õ volt a központi hatalom helyi szeme és füle, azaz rendszeresen tájékoztatta a Portát a közhangulatról és a fõméltóságok cselekedeteirõl.
Mivel a magyar lakosság kerülte a török törvényszékeket, az itteni kádik túlnyomóan katonai-pénzügyigazgatási feladatokkal foglalkoztak.
TÁRSADALOMTÖRTÉNET
Az ország vezetõ rétege: a nagybirtokos fõnemesség
A törökkori Magyarország politikai, katonai és gazdasági vezetõ rétege a fõnemesség volt.
Nagyságos uramnak az számított, akit királya külön meghívóval invitált az országgyûlésre.
Közéjük tartoztak a címeiket a Habsburg-uralkodók adományainak köszönhetõen örökletesen bíró bárók, grófok és hercegek, akiket az ország fõpapjaival együtt mágnásoknak neveztek.
A legfontosabb rendi méltóságokat (pl. nádor, országbíró) és a katonai tisztségeket (fõkapitányok) õk töltötték be.
Ez azt jelentette, hogy az ország belpolitikájának és igazságszolgáltatásának egyedüli urai voltak, de a had- és pénzügyek helyi irányításában is meghatározó szerepet vállaltak.
Hatalmuk alapja a nagybirtok és a pénzben, ékszerekben felhalmozott vagyon volt, amelyet házassági kapcsolataik révén vagy szolgálataikért uralkodói adományokkal gyarapíthattak.
Az osztrák-német arisztokráciával ekkor még kevéssé létesítettek kapcsolatokat, sõt, jobban szerettek saját váraikban idõzni, mint Habsburg- királyaink bécsi udvarában tartózkodni.
A legnagyobb karriereket azonban mégis az udvarban nevelkedõk vagy azzal szoros kapcsolatot tartók (pl. Nádasdy Tamás, Pálffy Miklós, Esterházy Miklós és Esterházy Pál) futották be.
A köznemesség sokszínûsége
Noha a törökkori Magyarországon jogilag minden nemes azonos kiváltságokkal rendelkezett, a köznemesség mégis elkülönült a fõnemességtõl.
A vérével adózó nemesség elõbbi rétege azonban maga sem volt egységes.
Tehetõsebbjeik több faluval rendelkezõ jómódú birtokos nemesek voltak, akik familiárisként gyakran egy-egy nagybirtokos szolgálatában álltak.
Õk alkották a vármegyék politizáló vezetõ rétegét, amely követei révén az országgyûlés alsótábláján hallatta hangját.
A náluk kisebb birtokos nemesek mellett voltak olyanok is, akik ugyanolyan telken és életszínvonalon tengették életüket, mint a jobbágyok, sõt adót (taksát) is fizettek földesuruknak, valamint az uralkodónak is.
Nemességüket csak a címeres nemeslevél (armális) biztosította.
A török elleni küzdelem sok végvári katonának kínált lehetõséget, hogy vitézsége révén emelkedjék a nemesek soraiba.
A 17. századtól azonban a gazdagabb parasztok földesuruk közbenjárásával már pénzzel is elérhették, hogy a nemességbe emelkedjenek, és ebbõl azután jelentõs hasznot húztak.
Egy új társadalmi csoport születése a végeken: a végvári katonaság
A török hódítás következtében a magyar társadalom a 16. század második felére egy teljesen új csoporttal, a végvári katonasággal vagy - miként a korban nevezték - a vitézlõ néppel/renddel bõvült.
A több mint 20.000 fõnyi, állandó határ menti õrszolgálatot teljesítõ katonaság önállóságát azoknak a privilégiumoknak (adó- és földesúri joghatóság alóli mentesség, önálló katonai igazságszolgáltatás, vallásszabadság) köszönhette, amelyekkel korábban csak az ország kiváltságolt rétege, a nemesség rendelkezett.
Miután a vitézlõ rend tömegeit földjüket vesztett jobbágyok és kisnemesek, tisztikarát köznemesek, vezetõ részét pedig fõnemesek alkották, a rétegbe való bekerülés a korban a felemelkedés egyik legkiválóbb lehetõségét kínálta.
A végvári katonaság a határ menti könnyûlovas harcmodor következtében életmódját tekintve ugyan jelentõsen eltért a 17. század végére megszületõ állandó hadseregtõl, a neki szánt feladatot a védelmi rendszer felszámolásáig mégis tökéletesen betöltötte.
Féltve õrzött kiváltságainak és összetételének köszönhetõen pedig a magyar társadalomban közbülsõ helyet foglalt el a nemesség és a jobbágyság között, az elõbbihez állva közelebb.
Hajdúk és katonaparasztok a 17. századi Magyarországon
A tizenöt éves háborút követõen a korábbi évszázadinak sokszorosára szaporodott Magyarországon a hajdúk száma.
Az eredetileg marhahajtásból élõ társadalmi rétegnek több csoportja volt.
A királyi vagy iratos hajdúk az uralkodó zsoldján a végvárakban teljesítettek szolgálatot.
Ugyanitt vitézkedtek a szabad hajdúk, az õ fizetségük azonban a portyák során szerzett zsákmány volt, amely ha nem volt elegendõ, rávetették magukat a jobbágyságra is.
Ugyancsak külön csoportot alkotott az a mintegy 10.000 hajdú, akit Bocskai István telepített le kollektív kiváltságokkal 1605-1606-ban többnyire az öreg hajdúvárosokban.
Szabolcs és Bihar megyékben, a Hernád és a Sajó mentén Bocskai fejedelem utódai is folytatták a telepítéseket, míg a Dunántúlon és Észak-Magyarországon a jelentõsebb nagybirtokosok (Batthyányak, Esterházyak, Nádasdyak) adtak különbözõ kiváltságokat katonáskodó hajdúiknak.
Hasonló privilégiumokban részesültek hadi szolgálat fejében a Zrínyi család muraközi katonaparasztjai is, akik a hajdúkhoz hasonlóan félig katonai, félig polgári életmódot folytattak megerõdített településeiken.
A városi polgárság a török hódítás árnyékában
A török hódítás és a magyar gazdaság sajátos lehetõségei jelentõsen hátráltatták az amúgy is lemaradásban lévõ városi polgárság fejlõdését.
Az ország három részre szakadtával több szabad királyi város török fennhatóság alá került, ami végleg konzerválta városhálózatunk fejletlenségét.
Az ipar elmaradottsága sem kedvezett a polgárok gazdagodásának, a nemességnek és a katonaságnak a városokban való megtelepedése pedig szintén korlátozta korábbi pozícióikat.
Paradox módon a városi polgárság számára sem elsõsorban az ipari vállalkozás, hanem a Hódoltságból kiinduló marha- és borkereskedelembe, illetve a szõlõtermesztésbe való bekapcsolódás teremtett lehetõséget jelentõsebb tõke felhalmozására.
Ezt azonban nem manufaktúrák létrehozásába, hanem fõként föld- és szõlõvásárlásba fektették be újra, amely ugyancsak kedvezett kereskedelmi vállalkozásaik folytatásának.
Kiváltságaikat azonban a negatív jelenségek ellenére többnyire sikerült megõrizniük.
A legnépesebb társadalmi réteg: a jobbágyság
Noha a magyar nemesség Lengyelország után a legszámosabb volt Európában, az ország társadalmának legszélesebb rétegét a kiváltságokkal nem rendelkezõ jobbágyság alkotta.
Uraihoz hasonlóan ez a réteg sem volt országosan egységes.
Bár röghöz kötésükre a 16-17. században számos kísérlet történt, ez teljességgel sohasem valósult meg.
Szabad költözésüket elõsegítette, hogy a pusztuló végvári katonaságnak és hajdúságnak utánpótlásra volt szüksége, ugyanakkor maguk a földesurak is szívesen telepítették be elnéptelenedett birtokaikat.
A szökött jobbágy pedig bármelyik utat választotta is, egy több-kevesebb kiváltsággal rendelkezõ csoportba lépett, azaz megnyílt számára az út a felemelkedésre.
Ahol viszont erõsebb volt a földesúr hatalma, a jobbágyok számtalan adóval és robottal tartoztak.
Ugyanakkor a meggazdagodott parasztok vagy a zsellérek közül azok, akik állatot tenyésztettek, szõlõt mûveltek vagy iparosok voltak, esetleg kereskedtek az egytelkes nemeseknél magasabb életszínvonalon élhettek, sõt, a 17. században pénzért akár nemeslevelet is vásárolhattak.
Parasztok és parasztpolgárok a Hódoltságban
A virágzó marhatenyésztésbe és a nyugatra irányuló marhakereskedelembe a török Hódoltság kialakulásával egyre több falusi paraszt és mezõvárosi parasztpolgár kapcsolódott be.
A magyar gazdaság sajátos 16-17. századi fejlõdése kedvezett az állattenyésztõ- és tõzsér-réteg meggazdagodásának.
A parasztpolgárok a tõzsérkedéssel megragadták a gazdasági túlélés egyetlen esélyét, sõt a 16. században tevékenységük határozott anyagi gyarapodást hozott a hódoltsági mezõvárosoknak.
Vagyonuknak köszönhetõen a helyi adminisztrációban és önkormányzatokban is jelentõsebb szerephez jutottak, a Hódoltságban ugyanis a korábbi intézmények, a nemesi vármegyék, a nemesség elmenekülése miatt nagyrészt megszûntek, így a paraszt-polgárok vették át a lakosság önigazgatásának szervezését.
Ezáltal a török Hódoltságban a magyar jogszokásokat és közösségi normákat továbbéltették.
Így ezek teljes újjáélesztése a török kiûzése után kevésbé okozott nehézséget.
A magyar állam és a hódoltsági magyarok kapcsolata: a törökösség
Idõ haladtával a királyi Magyarország állami és vármegyei szervezetei mind nagyobb mértékben avatkoztak be a Hódoltság mindennapi életébe.
A birtokjog helyreállításával párhuzamosan egyre részletesebben szabályozták a magyar hatóságok és magánszemélyek törökökkel kiépíthetõ kapcsolatait is.
1574-ben, 1575-ben és 1587-ben a magyar országgyûlés megtiltotta a töröknek való önkéntes behódolást.
Az 1622-ben, 1625-ben és 1635-ben hozott törvények fõ- és jószágvesztéssel sújtották azokat, akik törökökkel szövetkeztek, nekik fegyvereket szolgáltattak ki, vagy a magyar hatóságok tudta nélkül a Hódoltságba utaztak.
Az 1659. évi 13. tc. aztán a határ- és birtokügyeket is e "törökösségnek" számító bûntényekhez sorolta.
A vármegyék hódoltsági jog- és igazságszolgáltatási gyakorlatában ugyanakkor már az 1630-as évektõl egyre sûrûbben fordulnak elõ "törökösnek" minõsített cselekedetek.
A 17. század második felében törökösség vétkében ítélték el azt, aki törökös ruhát öltött, török szokásokat vett fel (pl. dohányzott), török leveleket továbbított, gyakran fordult meg török várakban, korábban magyar kézen volt birtokot töröknek eladott, elzálogosított, vagy töröktõl ilyet vásárolt vagy zálogba vett, török kádihoz fordult olyan ügyben, amelyben a magyar hatóságok is illetékesnek tartották magukat.
Gyarapodó értelmiség a török torkában
A török hódítás ellenére a 16-17. században Magyarország továbbra is Európa kulturális vérkeringésében maradt.
Ebben nagy szerepe volt annak az értelmiségi rétegnek, amelynek tagjai a német birodalomban, Itáliában, Svájcban vagy akár a távoli Hollandiában és Angliában folytatták egyetemi tanulmányaikat.
A reformáció 16. századi elterjedése a magyar nyelvûség mellett neves kollégiumok (Brassó, Debrecen, Sárospatak, Pápa), valamint falusi iskolák százainak megalakulását hozta magával.
Az elkövetkezõ évszázadban az ellenreformáció jegyében pedig a jezsuita gimnáziumok (Gyõr, Kassa) és a Pázmány Péter alapította nagyszombati egyetem (1635) segítette a magyar értelmiség gyarapodását.
Mindezek következtében fellendült a könyvnyomtatás, egyre szélesebb körben terjedt az írásbeliség, a nemesség és polgárság körében ugyanakkor megbecsült helyet kaptak a könyvtárak.
A protestáns vagy katolikus egyházi, az országos bíróságokon tevékenykedõ jogtudó, avagy a városi és a vármegyei értelmiségbe való bekerülés pedig egyúttal felemelkedési lehetõséget kínált az alacsonyabb rétegek számára.
Három rend - három náció: magyarok
A középkori fejlõdés eredményeképpen Erdély rendi struktúrája másképpen alakult, mint Magyarország többi részén.
A rend fogalom Erdélyben azonos volt a natio (nemzet) fogalommal, amely azonban nem a mai értelemben használatos nemzetet jelentette.
A magyarság önálló rendet, azaz natiót alkotott, amelybe azonban csak a magyar nemesség tartozott bele.
A magyar nemesi rendbe való bekerülés feltétele a nemesség megszerzése és az ezzel együttjáró földbirtok birtoklása volt.
Tehát a magyar nemes bármilyen nemzetiségbõl származott is, a magyar rendi nemzet részét alkotta, ha megfelelt a kívánalmaknak.
Az erdélyi nemesség mint rend, a legritkább esetben tudta a fejedelemmel szemben rendi igényeit érvényesíteni.
Ennek oka egyrészt szegénységükben keresendõ: jóval kisebb földbirtokokkal rendelkeztek, és ezáltal csekélyebb anyagi erõt képviseltek, mint magyarországi társaik; másrészt az erdélyi hatalmi megosztottság is háttérbe szorította a rendi érdekek érvényesítésének lehetõségeit a törvényhozásban és a kormányzatban egyaránt.
Három rend - három náció: székelyek
A székelyek rendje, a székely natio történetében a 16. század a középkori székely társadalom végleges bomlását hozta magával.
Folytatódott a vagyoni rétegzõdés, kialakult a székelység három neme.
A közszékelyek elszegényedése maga után vonta, hogy egyre kevésbé tudtak eleget tenni katonai kötelezettségeiknek.
Az ilyen szegény székelyek egy-egy gazdagabb székely úr szolgálatába adták magukat, annak "földönlakóivá" váltak, de az erdélyi jobbágyoknál szabadabban éltek, hiszen csak szerzõdéses viszonyban voltak urukkal, szabadon költözhettek.
1542-1551 között Fráter György többször kötelezte a székelyeket pénzbeli adó megfizetésére, s emellett hagyományos adójukat, az ökörsütést is követelte.
Megadóztatásuk ellen 1562-ben kitört a székelység lázadása, amelyet János Zsigmond keményen megtorolt, és a lázadás utáni rendelkezéseiben megfosztotta a székelységet évszázadok óta birtokolt szabadságjogaitól.
Az erdélyi fejedelmek, akik a székelyek ispánja címet is viselték, ezt követõen mindig a szabadságok visszaadásával kecsegtették õket, ha a még mindig jelentõs székely haderõ szolgálatait akarták igénybe venni.
1636-ban I. Rákóczi György örök hálára kötelezte õket, amikor ismét érvénytelenítette a jus Regiumot a Székelyföldön.
A középkorban kialakult széki szervezetük tovább élt a fejedelemség alatt is.
Három rend - három náció: szászok
A szász natio önkormányzatának élén 1486 óta a szász gróf állott, amely tisztséget rendszerint a szebeni polgármester töltötte be.
A szászok rendje, elsõsorban gazdag városaik révén a leggazdagabb nemzete volt Erdélynek.
A fejedelemség korában is megõrizte rendi privilégiumait és ezáltal elkülönültségét, amelyet még inkább erõsített, hogy a lutheri hitelvek mellett kitartva a 16. század végére kezdett kialakulni a szászság nemzeti öntudata is.
1545-ben Paul Wiener püspöksége alatt létrejött a szász evangélikus egyház.
A szász nagyvárosok, Nagyszeben, Brassó, Beszterce, meg a nem szászföldi, de csak a 16. század végére elmagyarosodó Kolozsvár német kereskedõi továbbra is eljutottak a szász ötvösipar termékeivel nyugati piacokra is.
Ez azonban nem tudott tartós felemelkedést, gazdasági növekedést biztosítani számukra, és így Erdély számára sem.
A szász céhesipar megragadt a középkori keretek között, a céhuniók létrejötte korlátozta a termelést a szûk belsõ piac szerény igényeinek megfelelõen.
Erdély társadalma a 17. században
A fejedelemség lakossága a 16-17. század fordulóján kb. egymillióra tehetõ.
A tizenöt éves háború pusztításai után az 1657-1661 közötti idõszak hozott jelentõs pusztulást, és nagy migrációs hullámot idézett elõ Erdélyen belül, de a szomszédos román területek és Erdély között is.
A 17. század második felében, részben amiatt, hogy Várad elestekor a Partium is török fennhatóság alá került, az össznépesség 700-800 ezerre csökkent, s ennek 40-50%-a magyar, 10-15%-a szász, 30-40%-a román volt.
Az erdélyi arisztokráciát néhány család alkotta csupán, amelyek tagjai a fejedelem mellett tanácsosokként tevékenykedtek, vagy más tisztséget elnyerve részesülhettek a hatalomból.
Itt nem alakult ki az örökös fõrendiség intézménye, a nemes családok így jobban ki voltak szolgáltatva a fejedelem kegyének.
Ebben a században is a kis- és középbirtokos nemesség túlsúlya jellemezte Erdélyt, a legnagyobb birtokok, uradalmak továbbra is a fejedelem kezén voltak.
Bár Apafi alatt gyakoriak voltak a tömeges nemesítések, s így nõtt a nemesség számaránya a társadalmon belül, a fõhatalom változatlanul a fejedelem kezében volt.
A szász társadalom a század közepéig megõrizte középkori kiváltságokon alapuló rendi különállását, a sajátos szász jogrendet.
1651-ben elvesztették azon jogukat, miszerint a fejedelmi bíróság elé közvetlenül nem voltak idézhetõk.
Ez idõ tájt született az a rendelkezés is, amely szerint nem-szászok is vehetnek házat városaikban, s ez tovább bomlasztotta a szász egységet.
A románság egyre nagyobb számban tagozódott be az állami és a földesúri adóval megterhelt jobbágyság sorába, de sokan emelkedtek a nemesi rendbe, és szereztek jelentõs politikai befolyást a fejedelmek mellett.
A század második felében kialakult Erdély társadalmának jellegzetes középrétege: a papok, ügyvédek, prédikátorok, tanárok, orvosok és hivatali tollforgatók alkotta értelmiségi réteg.
Közülük sokan nemességet is kaptak Apafi Mihálytól.
Az igen szegény jobbágyságból csak kevesen tudtak munkát vállalni a só- és nemesfémbányáknál, vashámoroknál, üveghutáknál, malmoknál.
A magyarországi törökök társadalma
Az országba betelepülõ törökök száma mintegy 50-80 ezer lehetett, többségük katonaként és hivatalnokként szolgált.
A hódítók társadalmának csúcsán a beglerbégek, a szandzsákbégek, az õ helyetteseik és a vilajetközpontok kádijai álltak.
Õket követték az egyes katonai és polgári szakágazatok irányítói, a defterdárok, az alajbégek, a folyami flották kapitányai, a szandzsákok kádijai és a vallási élet vezetõ személyiségei: a rangosabb imámok és jogtudósok.
Hatalomban és anyagi megbecsülésben a bégek messze megelõzték a többieket.
A budai pasák a 16. században átlag egymillió, a szandzsákbégek pedig 200-400 ezer akcsét kaptak évenként, ami a napi 30-70 akcse fizetésbõl élõ kerületi kádikéhoz képest is óriási vagyonnak számított (kivéve a budai kádit, aki naponta 500 akcsét kapott).
E magas rangú tisztségviselõket azonban gyakran váltották le és helyezték át (igaz, többnyire a Hódoltságon belül kaptak új állást).
A várakozási állományban fizetés nélkül eltöltött idõ, a kíséret fenntartása és a kenõpénzek felemésztették bevételeik javát, így, bár kiegészítõ jövedelmekre is szert tettek, többnyire szerény vagyonokat hagytak utódaikra.
A magyarországi törökség középrétege két nagyobb csoportból állt.
Ide tartoztak azok az adóbehajtók és középhivatalnokok (szubasik, vajdák, eminek), akik az adózókkal való közvetlen kapcsolatot saját anyagi gyarapodásukra is fel tudták használni.
Velük egy szinten álltak azok a mûvelt emberek, akik az itteni törökség lelki gondozását végezték: a medresze-iskolák tanárai, a kolostorok elöljárói, a közepes és kisebb dzsámik és mecsetek imámjai.
A közép és az alsó réteg közé helyezhetõk a jobb módú kereskedõk és egyes iparosok, valamint a tímár-birtokos szpáhik, akiknek szolgálati birtokai valamivel többet jövedelmeztek, mint a birodalom belsejében szolgáló társaiké.
Végül a ranglétra legalsó fokán találjuk a várkatonák tömegeit, akik 3-10 akcse napi zsoldból tengették életüket.
Õket az alulfizetettség a kiváltságosaknál is erõsebben kényszerítette mellékfoglalkozások keresésére (fõleg a 17. században, amikor illetményük teljesen elértéktelenedett).
Legtöbben boltok nyitásával, iparûzéssel, alkalmi kereskedéssel, majd a 17. században egyre gyakrabban gazdálkodással próbálták fenntartani magukat.
NYELVTÖRTÉNET
A KÖZÉPMAGYAR KOR ELSÕ FELE
A kor nyelvi jellemzése
A magyar nyelvtörténet szempontjából a középmagyar kor elsõ felének tekintjük Magyarországnak a mohácsi vésztõl a török uralom alóli felszabadításáig tartó idõszakot (1526-1699).
A kor legjelentõsebb nyelvi eseménye az egységesülés, a nyelvváltozatok feletti irodalmi nyelv kialakulása.
Ennek elsõ lépése tájjellegû normák létrejötte (fõleg egy nyugati és egy északkeleti norma erõsödött meg): késõbb ezek egyre inkább közelednek egymáshoz, összecsiszolódnak, megteremtve ezzel az egységes magyar nyelvtípust.
A nyelv tényeiben bekövetkezõ változások: nyelvi elemek keletkezése vagy eltûnése, felszaporodása vagy megritkulása ennek a kornak a nyelvét is jellemzik, ezek a változások azonban már nem hoznak a nyelv egész rendszerére nézve döntõ változásokat, inkább a részrendszerek finomítását szolgálják.
Nyelvünk a középmagyar korban is egyre gazdagodik, színesedik, hajlékonyabbá válik.
Ennek legékesebb bizonyítéka, hogy kiváló költõk eszközének bizonyult (Balassi Bálint, Rimay János, Zrínyi Miklós, Gyöngyösi István), a prózastílus fejlesztésérõl pedig olyan nagyságok gondoskodtak, mint Bornemisza Péter, Pázmány Péter.
A történelmi helyzet (három részre szakadt ország) megszakítja a korábbi hagyományt, amelyben a királyi udvar jelentõs szerepet vállalt a mûvelõdés terjesztésében, helyette a fõúri kastélyokban alakult ki egy kultúrát támogató közönség (Perényiek, Zrínyiek, Batthyányak, Rákócziak, Báthoryak, Thurzók, Esterházyak).
A korábbi scriptóriumokból (kódexmásoló mûhelyekbõl) - Óbudáról, a Nyulak szigetérõl és máshonnan is - elmenekültek a szerzetesek és apácák, ezzel a kolostorok kulturális, szövegmásoló, nyelvi normaadó szerepe, amely az ómagyar korban oly nagy jelentõséggel bírt, egyelõre megszûnt.
A reformáció terjedése élénk szövegalkotási folyamatot indított el, amely hatással volt a nyelvi fejlõdésre is.
Az iskoláztatás nyelve ebben az idõszakban a latin (az alsó fokú népiskolák száma kevés, a népoktatás ügye lassan fejlõdik).
Az írástudó réteg számára a latin így "apanyelv"-nek számít.
Sokszor elõfordul, hogy a szövegekbe latin mondatokat, latin szavakat kevernek és latin szavakat magyarul toldalékolnak.
A latin szöveget esetenként tipográfiailag is elkülönítik.
A tudomány és a hivatalos élet nyelve a latin, ezért annál jobban értékelhetjük, hogy elsõ nyelvtanainkban kísérlet történik a tudományos terminológia megteremtésére (pl. Sylvester: consonantes mássalzengõk; imperativus parancsoló).
A magyar nyelvhasználat elterjedése szempontjából a 16. században döntõ jelentõségû a reformáció.
A reformátorok anyanyelven szólnak, érvelnek a hitújítás érdekében.
Ebbõl az okból keletkeznek a bibliafordítások, a prédikációgyûjtemények, valamint a teológiai viták nyelve is gyakorta a magyar (pl. a katolikus Telegdi Miklós és a protestáns Bornemisza Péter között).
A bibliafordítások közül ki kell emelni Károlyi Gáspár munkáját (Szent Biblia ... Vizsoly, 1590), ismertebb nevén a Vizsolyi Bibliát, amely az elsõ teljes magyar protestáns bibliafordítás.
A szöveg évszázadokra az ótestamentumi stílus mintaképévé válik, amelyet a reformáció énekirodalma is népszerûsít, valamint meghatározó szerepet tölt be a magyar irodalmi nyelv formálásában.
A teljes bibliának oly nagy sikere volt, hogy kisebb-nagyobb javítgatásokkal, igazításokkal a Károlyi-féle alapszöveget nyomtatják újra évszázadokig.
Katolikus párja, a jezsuita Káldy György mûve, amely szintén számos revideált kiadásban hatott, 1626-ban jelent meg Bécsben.
A magyar nyelv fejlõdése szempontjából nagy nyereségnek számít az ún. ellenreformáció is: vezéralakja, Pázmány Péter erõsen ható nyelvi mintát teremtett.
A korabeli történelmi események megéneklése az anyanyelvhez kötõdik (pl. Tinódi Lantos Sebestyén).
A 16-17. században kezdõdött a nyelvvel való tudatos foglalkozás Magyarországon, akkor jelennek meg az elsõ szótárak, grammatikák, akkortól kezd a nemzettudat részévé válni a nyelvhez való kötõdés - ezért is válik fontossá annak mûvelése, rendszerbe foglalása.
Ehhez a folyamathoz kapcsolódik az írásos szövegalkotás eddig még nem tapasztalt, hatalmas méretû gyarapodása, amely számtalan mûfajt honosított meg a magyar értekezõ, tudományos és szépirodalomban.
Új világi mûfajok: verses krónika, iskoladráma, históriás ének, alkalmi énekköltészet; egyházi mûfajok: bibliafordítások, vallásos értekezõ próza (vitairatok, ájtatossági mûvek), vallásos énekek, bibliai históriák, vitadrámák.
A nyelvészet számára igen értékes a középmagyar korban megszaporodó anyanyelvû levelezés.
A missziliseknek két típusa terjed el: az irodalmi igénnyel fogalmazott humanista levél, és a családi kapcsolattartásban funkcionáló személyesebb forma.
Az utóbbi típusba tartozó levelek állnak közelebb a korabeli élõbeszédhez, ezért lehetõvé válik általuk e szerkesztési forma tüzetesebb vizsgálata.
A könyvnyomtatás
Az anyanyelviség térhódításában nagy szerepet játszott a mûvelõdéstörténeti fordulatot eredményezõ technikai újítás, a könyvnyomtatás megjelenése és elterjedése hazánkban.
Az 1530-as évektõl kezdõdõen több hosszabb-rövidebb ideig mûködõ nyomda kezdi meg tevékenységét Magyarország különbözõ pontjain (Sylvester János, illetve Nádasdy Tamás nyomdája a Sárvár melletti Újszigeten; a Hoffgreff-nyomda Kolozsvárott, amelynek mûködtetését Heltai Gáspár veszi majd át; Huszár Gál nyomdája Debrecenben; a Klöss-nyomda Bártfán, a Brewer-nyomda Lõcsén).
A könyvnyomtatás kibontakozásának nemcsak a kultúra, a magyar nyelv terjesztésében van jelentõs szerepe, hanem abban is, hogy az olcsóbb nyomtatott könyv mind többek számára válik hozzáférhetõvé, és mûvelt emberek állandó útitársa, kastélyok polcainak lakója lesz.
A könyvnyomtatás lehetõvé teszi az írás-olvasás ismeretének széles körû elterjedését.
A korábbi kéziratos formához képest az írók a nyomtatás meghonosodásával a hitelesebb és bõségesebb szövegrögzítés igényével lépnek fel, ahogyan erre Geleji Katona István utal Öreg Gradual címû mûvének elõszavában: [több forrásból származó énekgyûjteménye] "még az irottnál-is sokkal tellyessebben és tisztábban ki nyomtattatott".
A nyomdászoknak (szedõknek, korrektoroknak) az eredeti kézirathoz való viszonya a kódexmásolókéhoz képest jelentõs eltérést mutat.
A 16-17. században erõsen beavatkoztak a nyomtatott mûvek nyelvébe, némelyikük - mint pl. Heltai - szinte teljesen saját nyelvhasználatához igazította a szerzõ eredeti szövegét.
Így bizonyos nyelvi következetlenségek, kevert nyelvállapotú szövegek létrejötte gyakran a nyomdászok számlájára írható.
A változtatások eltérõ mértékben hatottak a különféle nyelvi jelenségek alakulására.
Abban azonban feltétlen szerepük volt, hogy kialakították az igényt az egységes magyar irodalmi nyelv megteremtésére.
A könyvnyomtatás tehát a nyelvi egységesülés szempontjából döntõ jelentõségû.
Magasabb rangra emeli az írásbeliséget, hitelesebb szövegrögzítést tesz lehetõvé, és mivel szerzõnek és nyomdásznak egyaránt érdeke, hogy a mûvek az egész nyelvterületen elterjedjenek, a kirívó nyelvjárásiasságok kerülésével a nyelvi egységesítés irányában hat. Ugyanakkor a nyelvrõl való tudatos gondolkodás megindulásához is hozzájárul Magyarországon.
Régi magyar nyelvtanok és szótárak
A 16. századi világi tárgyú szövegemlékek sorát két, még Krakkóban nyomtatott mû nyitja: az elsõ Hegendorf Rvdimenta grammatices Donati, a második Heyden Sebald Pverilium Colloquiorum Formulae címû munkája.
Ezek többnyelvû nyomtatványok (a magyar szöveg mellett latin, német és lengyel részek is találhatók bennük); iskolai használatra szánt nyelvtanfélék, amelyeknek magyar példamondatai, értelmezései Sylvester Jánostól származnak.
Sylvesternek saját, önálló mûve a Grammatica Hvngarolatina, amely latin-magyar nyelvtan latin nyelven, magyar példákkal.
Célja elsõsorban a latin nyelv grammatikájának összefoglalása, azonban a latin nyelvtani szabályokat követõ magyar nyelvi megfelelõk vagy eltérések, valamint az ezekhez fûzött megjegyzések nyelvünk számos érdekes jelenségére mutatnak rá.
Ebbõl a mûbõl értesülhetünk elõször a magyar nyelv több helyesírási, hangtani, alaktani (névelõ, birtokos személyjelek, határozott [tárgyas] igeragozás), szókincsbeli és stilisztikai szabályáról (az õ indíttatására bibliafordítók sora látta szükségesnek, hogy a példázatos beszéd mibenlétérõl értekezzen).
Az általa leírt szabályokat következetesen alkalmazza mûveiben, így adva helyet a nyelvtan normalizáló szerepének.
Munkájának jelentõsége abban áll, hogy az addig barbárnak vélt magyar nyelvet éppúgy szabályokba foglalhatónak tekinti, mint a latint, a görögöt vagy a hébert.
Nyelvtana bevezetésében e felismeréstõl indíttatva vonja le azt a következtetést, hogy "ha hazai nyelvünkkel, e kinccsel - mely addig elõlünk rejtve volt, s most elõször rátalálva feltártuk és napfényre hoztuk - élni nem vonakodunk, hamarosan (mint remélem és óhajtom) szegényekbõl dúsgazdagokká leszünk".
Az elsõ, teljesen magyar nyelven írt, nyelvtani tárgyú nyomtatványunk, helyesírási szabályzatunk Dévai Bíró Mátyás Orthographia Vngarica (Krakkó, 1549) címû munkája, melynek elsõ, 1535-bõl származó kiadása sajnos elveszett, ezért csak a másodikból tájékozódhatunk helyesírási elveirõl.
A mû nyelvtörténeti forrásértéke túlnõ a helyesíráson, mivel az ortográfiai szabályok keretében Dévai nyelvünknek sok hangtani és alaktani sajátosságáról is felvilágosít.
A régi és a korabeli helyesírás ismeretében és kritikájával, továbbá a német és a lengyel ortográfiai irodalom tanulságainak felhasználásával megalkotja az elsõ helyesírási szabályzatot, amely immár a magyar nyelv érdekeit szem elõtt tartva kitér hangjelölésünk minden fontos problémájára.
Például igen jó érzékkel tesz különbséget a á hangunk képzése és jelölése között.
Egy másik példa a mássalhangzók körébõl jól mutatja, milyen pontosan ismerte szerzõnk a korabeli és a régi jelölésmódokat.
Nem helyeseli a cs hang cz-vel, ch-val, c-vel való írását, és különösen hibáztatja a régiek L jelét (huszita jelölés), mert " ... ez nem deác betü, nem ighen iol is illic az nomáshos [nyomáshoz, nyomtatáshoz]".
Dévai maga a cs hangot szó elején cz-vel, szó közben és szóvégen ts-sel jelöli.
Dévai legsajátosabb eljárása az az/ez z-jének hasonult írása (pl. ak kerest'enecnec, al lelki, eh haszonra).
Feltétlen elõremutató a magyar nyelvmûvelés területén a szerzõ célja: az írás-olvasás széles körû elterjesztése.
A 17. századi nyelvtanok sorát Szenci Molnár Albert Novae Grammaticae Ungaricae (Hanau, 1610) címû munkája nyitja.
Mûve megírásakor valószínûleg nem ismerte Sylvester munkáját, bár Szencinek is az a célja, hogy a magyar nyelvnek más európai nyelvekkel való egyenrangúságát bizonyítsa.
Szándékai közt szerepel még, hogy lehetõvé tegye a magyar nyelv elsajátítását idegenek számára, ezért nemcsak helyesírási szabályokat ad, hanem teljesebb nyelvtani rendszerezést is, amelynek alapja éppen pedagógiai célja érdekében a latin grammatika.
A névszóragozás rendszerét például két fejezetben is tárgyalja: elõször a latin deklinációs osztályok megfelelõivel együtt, másodszor a latin prepozíciók magyar ragos használatával kapcsolatban.
A korábbi nyelvtanokhoz képest legfontosabb újítása, hogy mûve mondattannal is kiegészül, nyelvünk régi mondatszerkesztési szabályai itt vannak elõször részletesebben rögzítve.
Beszél például az egyeztetésrõl, felfedezi, hogy többes harmadik személyû igealak mellõl elmarad az alany, amit ilyenkor oda kell érteni.
Külön ki kell emelni a helyesírás alakításában betöltött szerepét.
Összefoglalja az eddigi helyesírási elveket, rendezi az u és v hang jelölését, csökkenti a jelölésváltozatokat, és így többnyire az õ mûvei alapján terjed el az úgynevezett protestáns helyesírás.
Ez a rendszer - Heltai örökségeképpen - véglegesen rögzíti a hosszú magánhangzók ékezetes jelölését, a palatális mássalhangzók mainak megfelelõ írását és az sz hang jelölését.
Szenci Molnár az elsõ, aki felmérve nyelvünk korabeli állapotát (szókincsét és nyelvtani rendszerét) tudatosan alkalmazza ezeket mûveiben.
Könyveivel széles körû hatást fejt ki.
Ennek a nyelvi tudatosságnak része lehet, hogy az í-zõ nyelvjárás helyett é-zõ, illetve ö-zõ helyett e-zõ beszédmódot követ, és ezzel egy táji szélsõségektõl mentes, ugyanakkor több nyelvjárás ismérveit magán viselõ, kiegyenlítettebb nyelvhasználati típust teremt.
Geleji Katona István az elsõ - tágabb értelemben vett - nyelvmûvelõ munka írója.
Õ az erdélyi kultúra sokoldalú fejlesztõje, a korabeli magyar nyelvnek és helyesírásnak éles szemû megfigyelõje és eredményes mûvelõje.
Valószínûleg az akkori német nyelvmûvelõ társaságok munkájának ismeretében és indíttatására foglalkozik a magyar helyesírás és fogalmazás, valamint a stílus kérdésével.
Két mûvében tárgyalja a magyar nyelv sajátságait: az Öreg Gradual címû terjedelmes énekgyûjtemény elõszavában és a Magyar Grammatikatskában, amelyet a Titkok Titka címû, hitvitázó írásait tartalmazó könyvéhez csatol.
Geleji irodalmi munkássága alapján vonja le következtetéseit nyelvünkrõl.
Az Öreg Gradual elõszavában a következõ nyelvi jelenségekre hívja fel a figyelmet: A helyesírásban az eddigi kiejtés szerinti elvvel szemben a szóelemzõ írásmód elvét kell érvényesíteni.
Nagy jelentõségû Gelejinek a hangjelölésre vonatkozó megjegyzése.
Határozottan elkülöníti az i, y, j betûket.
A hangok jelölésével összefüggésben rendkívül érdekes a rovásírással kapcsolatos megjegyzése: hogy talán jobb volna "az minnen sáját régi bötüinkkel élni [...] az mellyekben mindenre kiváltképpen való bötük vagynak".
Ez némileg ellentmond a szóelemtükröztetõ írásmód preferálásának, s azt sem tudhatjuk, valóban ismerte-e ezeket a jeleket, de mindenképpen érdekes adalék történetszemlélete és kultúrtörténeti ismeretei szempontjából.
Az alaktan területén hiányolja az aktív és passzív igék megkülönböztetését, valamint azt, hogy a birtokszót több birtok esetében is egyes számban használják.
Gelejinek a nyelvvel foglalkozó másik mûve a Magyar Grammatikatska.
Maradandót elsõsorban a helyesírás elveinek meghatározásával alkot, az alapjelek fonematikus jellegének továbbépítésével (pl. a k hang két jele közül kiküszöbölte a c-t).
A másik terület a már említett szóelemzõ írásmód melletti kiállás, amelynek kapcsán az addig elhanyagolt tárgykörrel, a hasonulások és összeolvadások írásmódjával is foglalkozik.
Az egyéb helyesírási szabályozó elvek közül érdekes az összetett szavak írásmódjára vonatkozó megjegyzése, amely szerint "egy lineátskával" kapcsolja össze a tagokat, pl. Anya-szent-egy-ház.
A mai elvekkel egyezõen a már meghonosodott idegen szavak magyar írásmódját javasolja: Farao, Profeta.
Stilisztikai megjegyzéseket is tesz mûvében a szavak "illõségérõl", nagy jelentõséget tulajdonít a szókincsben az érzelmeknek, valamint Szenci hatására rámutat a magyar nyelv képzõgazdagságára.
Igen jelentõs Gelejinek a szókincs, benne a mûszók gyarapításában betöltött szerepe, ezáltal válik a nyelvújítás egyik korai elõfutárává.
Bátran kimondja, hogy szabad alkalmas szavakat formálni, és valóban igen sok köznyelvi szót visz be az irodalomba, és még több terminus technicust alkot, amelyek mai napig élnek nyelvünkben, pl. intézet, emberiség, élõbeszéd.
Ezen munkássága révén jelentõs a szerepe irodalmi nyelvünk alakításában.
Ezzel együtt a Magyar Grammatikatska nem rendszeres nyelvtan, inkább helyesírási és a helyes mondanivaló kifejezésére vonatkozó tanácsok gyûjteménye, tulajdonképpen az elsõ magyar nyelvmûvelõ könyv.
Hatása abban is kimutatható, hogy már nem elszigetelten fejti ki nyelvrõl vallott nézeteit, hanem jelentõs követõkre és ellenzõkre is talál.
Ellenzõi között pl. Medgyesi Pált említhetjük, aki az imádság és a prédikáció retorikájáról írt könyvet 1650-ben.
Ezt az elsõ magyar rendszeres retorikának is tekinthetjük, amelyben pl. különbséget tesz a népnek tartandó beszéd és a nemesi publikumhoz szóló beszéd között.
Geleji követõi közül a legjelentõsebb Apáczai Csere János, aki a tudományok megmagyarításán belül a világi mûszókat akarja megalkotni.
Munkája során sokat merít a Magyar Grammatikatskából, sõt az sem lehetetlen, hogy személyes megbeszéléseket is folytattak a terminus technicusok létrehozásáról.
Apáczai Csere János jeles humanistáktól tanulja meg, hogy a nyelv alakítható rendszer, és hogy benne a szókincs háromféle módon gyarapítható: 1. eddig kevésbé ismert anyanyelvi szavak felújításával, 2. új szók létrehozásával, 3. idegen szavak használatával.
A második módszerrel él a legtöbbet, amelynek elveit Gelejitõl tanulja.
Átvesz tõle számos kifejezést, pl. quantitas: mennyiség; elsajátít újszerû képzésmódokat, pl. a teremtetés-féle passzív alakokat, vagy a természeti-féle rövidebb formát a természet szerint való helyett; igyekszik megvalósítani Gelejinek azt a szabályát, hogy az egyetlen idegen szóval kifejezett fogalmat a magyarban is egyetlen szóval kell megjelölni.
Apáczai Enciklopédiája nemcsak a szóalkotás szempontjából jelentõs, hanem azért is, mivel hangsúlyozza, a világot megérteni és benne magunkat másokkal megértetni legjobban csak anyanyelvünkön lehet.
(Ezt az elvet korábban már Comenius is kifejtette, de tankönyveiben mégis mindig a latint állította elõtérbe, és a vulgáris nyelvû részek mindig csak a latin szövegrészek tolmácsolatai voltak).
Sajnos Apáczainak sem nyelvi, sem tudományos téren nem lett nagy hatása.
Komáromi Csipkés György Hungaria Illustrata (1655) címû mûve a következõ a magyar nyelvtanok sorában.
Bár csak helyesírási és alaktani megállapításokra koncentrál mûvében, mégis több apró felfedezést tesz a magyar nyelv rendszerét illetõen.
A korabeli nyelvi jelenségeket nyelvhelyességi, stilisztikai szempontból értékeli.
Rendkívül fontos, hogy a szerzõt a szabályok megalkotásában már nem a latin grammatika, hanem nyelvünk mûködése irányítja.
A helyesírási egység szükségességét határozottan felismerve tovább építi helyesírásunk fonematikus jellegét; pl. szorgalmazza a hosszú magánhangzók jelölését: á, é. Az alaktani szabályok részletezõ leírásával számos, korábban több változatban szereplõ jelenséget normalizál.
Azon szavak írásmódjának az egységesítéséhez, amelyek a korábbiakban több alakváltozatban is éltek, úgy járul hozzá, hogy következetesen valamelyik alakot használja.
Pontosítja pl. a korábbi megfigyeléseket a közép- és felsõfok használatáról, leszögezi a névszóragozás kapcsán, hogy a magyarban csak egy deklináció van.
Felismeri az általános (alanyi) és a határozott (tárgyas) ragozás közötti alaki és funkcióbeli különbséget.
Nyelvi vizsgálódásai során elsõként veszi figyelembe a nyelvtanulás, a magyar nyelv megtanulhatóságának kérdéseit.
Ez összefügg a szerzõ nagy nyelvismeretével (görög, héber, keleti nyelvek), így - fõleg a magyar hangtani jelenségeket - gyakran veti össze más nyelvekéivel.
A nyelvtanítás fontosságáról árulkodik az is, hogy kiadott két héber és egy angol nyelvtankönyvfélét is.
Komáromi Csipkés Györgynek mint tudós embernek nagy tekintélye lehetett korában, mivel õt bízzák meg az új protestáns Biblia kiadásával Debrecenben.
Az akkori zilált állapotok miatt a Biblia Komáromi életében nem jelenhetett meg; csak 1719-ben látott napvilágot Leydenben.
Pereszlényi Pál Grammatica Lingvae Ungaricae címû mûve (1682) nyelvünk második, nemcsak teljes, hanem apró jelenségeit is rögzítõ összefoglalása.
Munkájának célja a magyar nyelv tanítását elõsegítendõ nyelvtankönyv megalkotása.
Példáit elsõsorban Pázmány Péter és Káldy György mûveibõl hozza, ezzel bizonyítva erõs jezsuita kötõdését és nyelvi eszményképét.
Pereszlényi grammatikájának jelentõsége, hogy benne mondattani megállapításokat is találunk (ebben a vonatkozásban Szenci Molnár Albert az elõde), akihez hasonlóan számos korabeli jelenséget regisztrál és bõ példákkal illusztrál.
Foglalkozik pl. a birtokos szerkezettel, amelyrõl megállapítja, hogy egyik tagját a magyar nyelv -nak/-nek ragos dativusszal jelöli, és a birtokszót ellátja harmadik személyû birtokos személyraggal.
Igen ügyesen, elõzmények nélkül pontokba szedi, mikor maradhat el a birtokos jelzõ -nak/-nek ragja.
A maihoz hasonló szabályt állít fel a vonatkozó névmások tekintetében is.
A nyelvi tények vizsgálata elvezeti Pereszlényit legjelentõsebb felfedezéséhez, a hangrend és az illeszkedés felismeréséhez; ezt a magyar nyelv kulcsának nevezi.
Az igével és az igeragozással foglalkozó terjedelmes fejezet talán a légértékesebb és legönállóbb része a mûnek.
Érdekes és újszerû, hogy Pereszlényi a mai törekvésekhez hasonlóan az alak, a végzõdések alapján sorolja a sokféle ige ragozását négy típusba (alanyi, tárgyas, szenvedõ, ikes).
Érdekes pl. Pereszlényi megjegyzése az igeidõkrõl: az olvasék formáról azt írja, hogy "díszül szolgál az elbeszélésnek", ezért történeti múltnak is nevezhetnénk, vagyis az elbeszélõ múlt akkor valóban ekként funkcionált.
Ha összevetjük Pereszlényi munkáját a korábbi nyelvtanokkal, akkor azt tapasztalhatjuk, hogy a latin mintákhoz jobban ragaszkodik, mint elõdei, viszont jóval nagyobb figyelmet fordít a stilisztikai árnyalatok feltérképezésére (mind az írók stílusának tisztelete, mind a mûfajok különbözõ stílusrétegeinek feltárása tekintetében).
Annak ellenére, hogy Pereszlényi mûve a jezsuita oktatási rendszerbõl nõ ki, és a késõbbiekben is a katolikus helyesírás irányadó könyve, szerzõnk sokat merít fõleg Szenci Molnár Albert, Geleji Katona István, Komáromi Csipkés György mûveibõl, és sok esetben az általuk is hangoztatott nyelvi normákat juttatja diadalra, ami arra mutat rá, hogy nyelvünk lassan, de biztosan halad az egységesülés és normalizálódás irányába.
A nyomtatott szójegyzékek, szótárak, szólásgyûjtemények
A vizsgált korszakban a nyomtatott szójegyzékek kiadása egyre inkább üzleti vállalkozássá válik, és rendeltetési köre is kiszélesedik.
Míg korábban csupán az iskolai oktatás részei, a 16-17. századra egyre inkább magánhasználatra készülnek, és funkciójuk is megváltozik: már nem elsõsorban a latin nyelv tanulására szorítkoznak, hanem az anyanyelv megismerésének eszközei lesznek, illetve az írásbeliség magasabbrendû mûvelésének, a stilisztikának a segédeszközeiként funkcionálnak, valamint segítik a különbözõ nyelveken beszélõ emberek nyelvi érintkezését.
Ez utóbbi magyarázza, hogy divatba jönnek a soknyelvû szójegyzékek és szótárak.
A magyar nyelvet is tartalmazók közül Sylvester János négynyelvû szójegyzéke 1531-ben lát napvilágot Krakkóban, amely azonban csak bibliográfiai leírásokból ismert, példánya sajnos még nem került elõ.
A korban népszerû még Murmellius holland tudós latin-német szójegyzéke, amelynek 1533-as krakkói kiadását látják el magyar anyaggal.
1538-ban Bécsben jelenik meg Pesti Gábor hatnyelvû munkája, amely azonban inkább külföldön ismert.
1590-ben Szikszai Fabricius Balázs állít össze latin-magyar szójegyzéket.
A 16. században jelenik meg az olasz Calepinus szótárának végül tizenegy nyelvûvé vált kiadása (Lyon, 1585: több tízezer magyar szó és kifejezés van benne).
Verancsics ötnyelvû szótárában (Velence, 1595) lényegesen kevesebb, 5400 magyar szót gyûjtöttek össze, azonban ez tekinthetõ a magyar etimológiai szótárak õsének, mivel a végén felsorolja az általa szláv eredetûnek tartott jövevényszavakat a magyar nyelvben.
A 17. század legnevezetesebb szótára Szenci Molnár Albert mûve, a Dictionarivm Latinovngaricvm és Dictionarivm Vngaricolatinvm (Nürnberg, 1604): ez az elsõ szótárunk, amelyben a magyar nyelv kiindulásul szerepel.
A 16. században európai mintára és részben felhasználásukkal nálunk is elterjednek a szólásgyûjtemények, amelyek már nagyobb frazeológiai egységeket gyûjtenek csokorba.
Az elsõ közülük hazánkban Baranyai Decsi János munkája, amely 1598-ban Bártfán jelenik meg és 5000 szólást tartalmaz.
Az irodalmi nyelv kialakulása
A nyelvjárások feletti nyelvi eszmény megszületésének biztos jele az elõbb felsorolt grammatikák, szótárak megjelenése.
Maga a kor egyébként is kedvezett az anyanyelvvel való foglalkozás kibontakozásának: a reformáció a vallásos irodalom anyanyelvû olvasását, a humanizmus pedig a nyelvvel való tudatos foglalkozást plántálja az emberekbe.
Mint láthatjuk, a 16. század elsõ felében egyes íróink még saját nyelvjárásukat használják: pl. Sylvester az í-zõ nyelvjárást próbálja irodalmi rangra emelni, Pesti Gábor a kancelláriai hagyományt folytatja, Heltai külön nyelvváltozatot alkalmaz kiadványaiban, Dévai pedig megpróbál egy áthidaló helyesírást kidolgozni.
Mindezek a kísérletek vezetnek el ahhoz, hogy az íródeákok elkezdenek egy egyetlen nyelvváltozattal sem azonos normát alkalmazni az írásbeli érintkezésben.
A szabályok hatnak ugyan, az írók megpróbálják kerülni a nyelvjárási vonásokat, de normaérzékük még nem elég szilárd.
A 17. századra végül két, egymástól nagyjából jól elkülöníthetõ normarendszer alakul ki.
Az északkeleti nyelvváltozatra jellemzõ pl. az í-zés, vagy a tött, vött típusú múlt idõ használata.
A nyugati területre pl. az -ít képzõ -ét formában való megjelenése és az ö-zés jellemzõ.
Anyanyelvünk irodalmi rangra emelésében nemcsak a tudós férfiaknak, hanem az irodalom mûvelõinek is jelentõs szerep jut.
Hiszen korszakunkban egyre több irodalmi mûfaj kerül be a magyar formakincsbe (sok közülük fordításon alapul), amely rávilágít a magyar nyelv hajlékonyságára, képgazdagságára, illetve segíti a mind pontosabb, színesebb nyelvi kifejezés fejlõdését.
Sylvester János Újszövetség-fordításának ajánlásaként szép magyar disztichonokkal mutatja be, hogy a magyar nyelv alkalmas a klasszikus verselésre, amiben igen kevés európai nyelv versenyezhet vele.
Pesti Gábor Aesopusi meséinek (1536) elõszavában kifejti, hogy az anyanyelv mûvelése a haza iránti szent kötelesség.
Ezek a kísérletek azt bizonyítják, hogy a humanista értelmiség már szívén viseli nyelvünk ügyét.
Íróinknak a stilisztika és a stílus fejlesztésében (mind elméleti, pl. Rimay, mind használati szinten, pl. Pázmány) van halhatatlan érdemük.
Közülük csak villanásszerûen emelünk ki egy-két alkotót, hiszen a megszaporodott számú szerzõi gárda az újonnan használt mûfajokban megteremtette saját, csak reá jellemzõ írói stílusát, ezzel gazdagítva nyelvünk értékeit.
A kor két kimagasló költõje: Balassi Bálint és Zrínyi Miklós.
Balassinak nyelvi szempontból legnagyobb erénye képalkotó tehetsége, amelyrõl maga is megemlékezett a Szép magyar komédia prológusában.
Erre a gazdagítási folyamatra mutat rá Balassi tudós szöveggondozója, Rimay János is.
Rimay retorikai nézeteiben a körülírás módszerét szorgalmazta. Szomorkodik amiatt, hogy hazánkban a szép szólásnak titkait még csak kevesen ismerik.
A közönséges beszéden való felülemelkedésnek kulcsát az "ékes szókötés" megtanulásában látja, amelynek jellemzõi: az áradó szóbõség, az egyszerû jelzõs szerkezetek felduzzasztása, az igei állítmányok szinonimikus megsokszorozása.
Zrínyi Miklós munkásságának lényege szintén a magyar nyelv tudatos használatában rejlik.
Mûveiben maga írt arról, hogy szándékosan szerzette mûveit kissé még meg-megbicsakló anyanyelvén.
Prózai mûvei a klasszikus retorikai mintákat követik.
Eposza és lírai darabjai még nyelvjárási sajátságokat hordoznak. Azonban már találkozhatunk bennük pl. az archaizálás stíluseszközével, amikor a históriás énekek -vala rímelését, vagy múlt idõ használatát imitálja.
Mûveiben gyakran említi fogyatékosságként a magyar nyelv szûk voltát, ezzel magyarázva bizonyos kifejezési nehézségeket.
Ez nyelvmûvelõi szempontból felhívás és inspiráció az egységes magyar irodalmi nyelv és helyesírás kialakítására.
A stilisztikáról, poétikáról való gondolkodást a 17. században Gyöngyösi István teljesíti ki, aki költészetében a könnyed udvari stílus megteremtõje.
Óriási népszerûségével pedig nagy hatással van a 18. század nyelvhasználatára és formakincsére.
A Kemény János emlékezete címû eposzához csatolt elõszavában a versbeli beszéd és a köznapi beszéd eltérésének sajátságairól értekezik, szóba hozva a költõi nyelvkezelés szabadságát, a szóalkotás, a tájszavak és nyelvjárási alakok stilisztikai szempontú használatát.
A prózastílus megteremtése kapcsán két, más-más felekezethez tartozó egyházi embert, Bornemisza Pétert és Pázmány Pétert kell kiemelnünk.
Bornemisza teremti újjá a prédikáció-irodalmat.
Történeteiben (leginkább az Ördögi kísérteteket említhetjük) a drámai sûrítésre, kiemelésre törekszik, valamint õ emeli be a reális életanyagot legplasztikusabban az érvelési technikák sorába.
Az élõbeszédet igyekszik tükrözni Elektra-fordításában.
Pázmány Péter számos egyházi mûfajt emel magas irodalmi nyelvi szintre (vitairat, prédikáció, kegyességi próza).
Vitairatai az addigi magyar próza legkiválóbb teljesítményei: a szatíra, a gúny, a humor ezer színben csillog, sõt a stílusparódia kitûnõ fordulataival is remekel.
Pázmány nyelvmûvészetének érdeme az, hogy a magyar élõbeszédet tudja szónoki mûvészetté emelni.
Mondatszerkesztõ gyakorlatának legszebb eredménye az arányos, tagolt, kiegyensúlyozott körmondat.
Stílusának hatásos eleme a szókimondó, nyers naturalizmus; használja a bibliai képanyag nyelvkincsét, valamint a fordulatos drámaiságot is.
Mûveiben elméleti okfejtéseket is olvashatunk a nyelvrõl (Prédikációk).
Pázmány elsõsorban a nyelv erkölcsi hatására koncentrál. Rámutat még a nyelv mûveltségteremtõ szerepére is: "A nyelv oka, hogy a bõlcs tudományok terjedtek."
Végezetül Pázmány fordításról vallott nézetét is érdemes idézni.
Ezzel a problémával igencsak küzd vizsgált korszakunk, mivel a meghonosodó új mûfajok mind-mind idegen nyelvekbõl kerülnek be, és ezért gyakorta meg kell birkózni az átadó nyelvnek a magyartól eltérõ rendszerével.
Fontos tehát, hogy Pázmány a fordítás módjáról azt hangsúlyozza, hogy annak olyannak kell lennie, hogy "oly kedvesen folynék a szó, mintha elõször magyar embertõl, magyarul írattatott volna".
A kor nyelvi rendszere
A magyar nyelv rendszerére nézve a legdöntõbb változások az õsmagyar korban zajlottak.
Az ómagyar korszak még mindig fontos - bár már kevésbé rendszer-meghatározó - változások idõszaka.
Mindazonáltal a középmagyar kor nyelvi rendszere is - mind szó- és kifejezéskészletében, mind grammatikai eszközeiben - jelentõsen gazdagodik.
A nyelvjárások
Mint említettük, korszakunk legfontosabb fejleménye a mindinkább egységessé váló irodalmi nyelv kialakulása.
Ehhez a nyelvi normához viszonyítva határozhatjuk meg a nyelvjárásokat, amelyek továbbra is hatnak (fõleg szókincsében) az irodalmi nyelvre.
A legszembetûnõbb elkülönítési lehetõség a hangtani sajátosságok vizsgálata, amelyek ekkor már megmaradnak szûk területi határok között, és nem épülnek be a köznyelvbe (pl. ó > uo, ao Tiszántúl).
A hangrendszer
Korszakunkban az olyan fontosabb, átfogó jellegû hangváltozás, amely nemcsak a nyelvjárások nagy részében, hanem az irodalmi nyelvben is végbemegy, igen kevés van.
Ilyen elsõsorban a hosszú nyílt e > é-vé válása (kez > kéz), amely néhány nyelvjárás kivételével a 17. század második felére lezárul, ezzel a hosszú nyílt e fonéma eltûnik.
Egyetlen elemmel egészül ki fonémarendszerünk, a dzs-vel, amely meghonosodását oszmán-török jövevényszavaknak köszönhette: findzsa, dzsida.
Általánosabb jelenség a középmagyarban a fonémák megterhelésének változása.
Ez a folyamat elsõsorban az ly fonémát érinti: az ly részben j-vé, részben l-lé válik, pl. Kiraj (1696), mihalt, heltelen (1585).
A ly > l változás a Dunántúlon, fõleg annak déli és nyugati részén terjed el, s a késõbbiekben nyelvjárási jelenséggé válik, a j-s ejtés pedig kiterjed a magyar nyelvterület nagy részére.
Az -ózik/-õzik képzõben bekövetkezett affrikálódás (1645: Rugodzik) a még viszonylag ritka dz fonéma gyakoriságát növeli.
A szókészlet
Az életmódváltozás felgyorsulása a 16-17. században a magyarság fogalomkincsét a történelmi viszontagság ellenére tovább gazdagítja.
Ezt segíti a gazdagodó irodalom, a könyvnyomtatás elterjedésével gyarapodó olvasóközönség, valamint a kibontakozó irodalmi nyelv.
Az erõteljes irodalmi hatás fõleg az árnyalatok kifejezésére való törekvéshez járul hozzá, ezért intenzívebbé válik nyelvünkben a kifejezõ, hangulatfestõ, hangutánzó szavak keletkezése.
A szóképzés nyelvünk történetének a mohácsi vésztõl Buda visszavételéig terjedõ korszakában új elemekkel nagy számban gazdagította nyelvünket.
Keletkeznek konkrét tárgyak megjelölésére szolgáló szavak: szegély, kendõ, kenõcs, tekercs, kelevény, küldemény.
Jelentékeny számú származék születik elvont fogalmak jelölésére: lehetõség, karcsúság, aggodalom, lelemény.
A névszóképzõk között szinte újnak számít az -i kicsinyítõképzõ, amely azonban gyorsan népszerûvé válik (Mari, Feri, Pali).
A -né asszonynévképzõ már megjelent az ómagyar korban, de általánossá csak korszakunkban válik (Kapolnay Ferencné).
Új fõnévképzõ az -aj/-ej, amely fiktív hangutánzó tövekhez járul: kacaj, dörej.
Az igeképzõk közül a legelevenebbek a -dogál/-degél/-dögél, doz/-dez/-döz, -gat/-get gyakorító képzõ: álldogál, sírdogál, hajladoz, ingadoz, adogat.
A mozzanatos képzõk közül az -amodik, -int, -ít aktív (folyamodik, legyint, sodorít).
Történhet változás a képzõ funkciójában is: az -at/-et a cselekvés folyamatának jelölésébõl a cselekvés eredményének jelölõjévé vált (aratat, születet = aratás, születés az ómagyarban, majd épület = építmény, kereset = jövedelem).
Az -at/-et régebbi szerepét az -ás/-és veszi át; e képzõ a középmagyarban a cselekvés helyét jelölõ származékokat is hoz létre (lakás, szállás).
A képzõk jelentékeny része azonban továbbra is korábbi funkciójának megfelelõen alkot új szavakat.
A szóösszetétel az új fogalmak megnevezésére a szóképzésnél elõnyösebb szóalkotási mód.
Korszakunkban igen megszaporodnak az összetett szavak: könyvnyomtató, harapófogó, versfõ, fagyöngy.
Az ekkor alkotott szavak közül jónéhány ma már nem él: hajnyomtató = hajpántlika, igazlátó = döntõbíró, szembelétel = kihallgatás, audiencia.
Ikerszók is keletkeznek nyelvünkben: dirib-darab, terefere.
A tudatos szóalkotás döntõen majd a nyelvújítás jellemzõje lesz, de egyéni kezdeményezésekre már korszakunkban akad példa.
Sylvester János számos nyelvtani mûszót alkotott: köznév, tulajdonnév, vádoló = tárgyeset, accusativus; új hónapneveket is ajánlott: februaris vagy bõjtelõ hó helyett lágyhó, október vagy mindszent hava helyett borvetõ hó.
Geleji Katona elméletileg is hangoztatta, hogy "az értelmesek ... a' dolgokhoz illendõ ékes Magyar szókat" formáljanak.
Számos szava feledésbe ment, mint: szülékeny, úszékony, de van mindmáig használatos is: szerzemény, hozomány, emberiség.
Apáczai Csere János számos természettudományos mûszót alkotott: középpont, súrlódás, kiterjedtség, számláló, nevezõ.
A 16-17. században kialakul a magázás nyelvünkben; ennek kapcsán új névmások keletkeznek: a kegyelmedbõl rövidült a kelmed, kend, és személyes névmássá lett a maga.
A magázás kialakulása oly módon történhetett, hogy megtisztelõ címekkel, megszólításokkal egészítették ki a második személyû személyes névmást: te Kegyelmed, ti Nagyságtok.
Ezek tehát kezdetben tegezõ formák.
A kibõvült megszólítás következtében azonban a második személyû szóalakot (te tegyed, ti jóságotok) harmadik személyûre kellett váltani: te Kegyelmed tegye, ti Nagyságtok jósága.
A szó- és kifejezéskészlet gazdagodásának egyik módja, hogy - fõleg a legfontosabb szófajok (igék, névszók) közül - sok szónak új jelentése keletkezik.
A 16. században a jámbor (< jó ember) még azt jelenti: 'becsületes, tisztességes', de Geleji Katona már jelzi, hogy a szót sokan 'bolond, csúf' jelentésben használják.
Az agyafúrt szó mai jelentésének eléréséig több jelentésváltozáson is átesett: 'lékelt koponyájú' > 'õrült' > 'makacs' > 'ravasz, körmönfont' (1616).
A jelentésváltozás egyik módját az jellemzi, hogy tárgyak érintkezése alapján, névátvitellel azonos alakú szavak (homonímák) keletkeznek; egy ideig a két alak párhuzamosan él a nyelvben, majd az egyik jelentés dominánssá válik.
Így nyerte el mai jelentését a 16-17. században bolt 'íves mennyezet', 'kereskedésre szolgáló helyiség' szavunk.
A középkorban a bolt nagyobb épületek oldalában mûhelyül szolgáló helyiség, ezért egyre gyakrabban használják 'elárusítóhely' jelentésben.
A 16. században szaporodnak az efféle összetételek, pl. kalmárbolt, patikaszerszámos bolt, míg a 17. században már csak elvétve fordult elõ a búzásbolt 'magtár' jelentés.
A szókincs bõvülésének az itt tárgyalt korszakban is igen fontos módja az idegen nyelvekbõl való kölcsönzés.
Mivel a tudomány, a politika és a mûvelõdés nyelve a latin, ezért használata nagyon elterjedt, olyannyira, hogy számos jövevényszóval gyarapítja korszakunkban is nyelvünket.
A 16-17. században honosodnak meg pl. a protestáns egyházi szervezet szavai: kollégium, kurátor, presbiter; az iskola mûszavai: ceruza, kotta, professzor; az állami élet szavai: apellálni, citálni, diéta 'országgyûlés'.
A német jövevényszavak köre az élet minden területére kiterjed: porcelán, kugli, púder, kalap, cukor, prés, drót, mundér, kvártély.
A szláv jövevényszavak fõleg a mindennapi gazdálkodással kapcsolatosak: szecska, repce, hombár; betegségnevek: csömör, zsába.
Az olasz szavak elsõsorban a szakácsmûvészet mûszavai: saláta, mazsola, torta.
A török jövevényszavak fõként a közigazgatás és a katonai rangok szavai (Balassi, Zrínyi mûveiben pl. lépten-nyomon találkozhatunk velük), de ezek közül néhány ma már csak történelmi szakszóként használatos: vilajet, szandzsák, olajbég.
A kikopott szavak mellett megmaradt néhány étkezéssel kapcsolatos szó, pl.: kávé, ibrik, findzsa; ruhanemû: pamut, papucs.
A nyelvtani rendszer
Az igeragozás körében a következõ fõbb változások tapasztalhatók az általános (alanyi) és a határozott (tárgyas) ragozású alakok használatában: az ómagyar korban bizonyos (-t végû) igék második személyû felszólító tárgyas alakjai taníts, láss formában voltak használatosak.
A 16. század második felében Bornemisza Péter is így használja: "Ne keseríts ezzel a te édes anyádat".
A 17. században azonban ez a jelenség kikopik a nyelvhasználatból, és visszaáll a szabályos tanítsd, lásd, tanítsad, lássad alakilag is megkülönböztetett határozott ragozású felszólító módú igealak.
Ingadozás mutatkozik a határozott igeragozás egyéb alakjaival kapcsolatban is: határozott tárgy mellett nem ritka az általános ragozású igealak.
Persze a mai szabályoknak is megfelelõ használat sokkalta gyakoribb, ezért nem beszélhetünk a szabályok megváltozásáról, csak megingásáról.
Sok esetben a határozott ragozás ilyetén használata stiláris eszköz is lehetett, erre utal Zrínyi Szigeti veszedelemének tudatos archaizálási technikája, amely a históriás énekek szövegvilágát idézi a nyelvtani szabályok "megbontásával".
Tovább folyik az ikes ragozás bomlása.
Az ikes és iktelen paradigma alakjai egyre jobban összekeverednek, s ennek már a nyelvtanokban is megvan a nyoma.
Kövesdi Pál pl. (1686) ikes igék esetében vagylagosan jelöli meg az ikes és iktelen személyragokat, esetleg éppen az iktelen változat javára dönt.
Maguknak az ikes igéknek a csoportja is változékonnyá válik: ikes igék (lépik, köpik) iktelenné, iktelenek (buv, hazud, foly) ikessé váltak, némely igének pedig egyes szám 3. személyben két alakját is számon tartják, pl. omol, romol és omlik, romlik (Pereszlényi Pál, 1682).
Az igeidõk körében megfigyelhetõ a különféle múlt idõk eltérõ funkciójának összemosódása.
Elõször a vár vala típusú folyamatos múltnak a megkülönböztetõ funkciója gyengül.
Tinódi sok egymással rímelõ valá-ja ugyan gyakorta befejezetlen cselekvést jelöl, de már nemegyszer határozottan az elbeszélõ múltat helyettesíti: No hozzá, no hozzá hajdúk mondják vala / Ott hátat ada, vár felé fut vala.
Ugyancsak halványul a vártam vala vagy vártam volt típus (egy másik múltat jelentett): lassanként átveszi az elbeszélõ múlt szerepét: Tinódi: "Titkos deákját szólította vala", Magyari: "Az holdban ... fogyatkozás lõtt volt".
Fokozatosan elhalványul a vára : várt funkciókülönbsége is.
Erre utal, hogy mindkettõ váltogatva fordul elõ ugyanabban a funkcióban: Magyari: "Egynehány holnapig nagy üstökös csillag fénlék az égen, ismég rendelt seregek, véresek látattanak ... a megszegett kenyérbõl is vér folt ki", "De ám ezek után is ... nagy háborúság ... indíttaték".
A grammatikák még a latin igeragozási rendszerhez igazodva különbséget tesznek a magyar múlt idõk között, de nem egységesen azonosítják õket a latin igealakokkal.
A múlt idõk rendszere tehát egyszerûsödni kezdett.
Ennek eredményeképpen az összes múlt idejû igealak közül leggyakoribbá a -t jeles alakok váltak, de a várá típus is használatos volt még.
A jövõ idõ használatában is történtek eltolódások.
Ritkul a középmagyarban az idõjellel is kifejezett jövõ (várand), s helyette szaporodik az analitikus szerkesztésû fog-os jövõ idõ (várni fog), vagy egyszerûen a jövõ értékû jelen használata.
Mindezeket az igeragozási rendszerben végbemenõ változásokat jelentõs mértékben segíti, hogy az igekötõk rendszere erõteljes fejlõdésnek indul.
Folyamatosan keletkeznek igekötõk a határozószók szófajváltása útján: állományuk jelentõsen megnõ (új pl.: agyon, neki, keresztül, szét), és funkcióik is bõvülnek. Egy -nd jeles jövõ idejû alak funkcióját pl. egy igekötõs jelen idejû alak vette át: látandom (majd) meglátom; ugyanakkor az igekötõ perfektiváló funkciója a folyamatos és befejezett múlt érzékeltetésére könnyedebb, rugalmasabb eszköznek bizonyult, mint a megfelelõ igealakok (ilyen módon pl. feltételes módban is ki lehetett fejezni a perfektiválást: meglátta volna). Ebbõl az idõbõl származó igekötõs ige pl.: megbotoz, felcifráz, lemond, leborotvál.
Az egyes igealakok morfológiai felépítésében is történtek változások: a várnája, kérnéjék típusú (feltételes módú, határozott ragozású) alakok korszakunkban visszaszorulnak: az egyszerûbb szerkezetû (õ) várná, (õk) kérnék-féle igealakok terjednek el helyettük.
Más paradigmatagok esetében azonban a rövidebb alakok mellett megmaradnak a hosszabbak is: láttak, kértek láttanak, kértenek.
A latinos igemód használata (feltételes mód használata bizonyos mellékmondatokban) az irodalmi nyelvben még érvényben van korszakunkban, de mindinkább terjed a magyarosabb nyelvhasználat.
A határozóragok és névutók rendszerét is a gazdagodás, a finomabb árnyalás jellemzi ebben a korban.
A 16. században válik névutóvá a számra, számára, (-vel) szemben, folytán.
Bõvül, elvontabbá válik pl. az alatt jelentése: Pázmány: "õket érdemek alatt böcsülvén".
Ebben az idõben válik raggá a képpen (> -képp) névutó.
Erdélyi nyelvtörténeti adatokban ekkor tûnik fel a (feltehetõen ugor kori) -nott (hol?), -nól (honnan?), -ni (hová?) úgynevezett családi helyrag, amely személyt, foglalkozást jelentõ köznevekhez járul.
A fõnévi minõsítõ jelzõk a magyar nyelvtörténet e korszakára megritkulnak.
Egyes fõnévi jelzõkbõl pl. melléknevet képeznek: 1634: "Egi ket kezü fürész".
Fõnévi igenévi állítmányként fõképpen az érzékelést kifejezõ igékbõl képzettek használatosak, pl. Heltai: "könnyen megérthetni, mely iszonyusagos gonoszság legyen a részegség".
Miután a fõnévi igenév eredeti határozói funkciója mellé alanyi, tárgyi szerepet is nyer, más névszók mintájára névszói (illetve igenévi) állítmányul is használni kezdik.
A 17. század során megkezdõdik a -ván/-vén képzõs határozói igenevek lassú visszaszorulása.
Funkciójuk az idõ- és okhatározás kifejezése lesz, míg a -va/-ve képzõs alakok lassacskán mód- és állapothatározóként rögzülnek.
A mondvám, mondvád-féle személyragos igenevek (különösebb funkció híján) visszaszorulnak.
Ritkul a -val/-vel képzõs határozói igenév, az egyébként is ritka -atta/-ette képzõs pedig (pl. ülette 'ültében, amint vagy miközben ült') a korszak végére szórványossá válik; csak a székely nyelvjárásban õrzõdött meg.
Fontos változás a középmagyar korban, hogy az igeneves szerkezetek helyett terjed a részletezõ, analitikus, mellékmondatos szerkesztési forma.
A 17. században a korízlésben kivirágzik a terjedelmes jelzõkkel, határozókkal teletûzdelt körmondat.
Legnagyobb íróink, Pázmány, Zrínyi is ezt a barokk stílust képviselik.
Ez a stílus fejlesztõleg hat az összetett mondatok alakulására.
A barokk stílus kiegyensúlyozott és többszörösen tagolt mellérendelést is kedvelõ körmondatai számos új kötõszóval gazdagítják nyelvünket.
Ekkor alakul ki, vagy terjed el a kapcsolatos szinte, szintén; a választó részint ... részint; az ellentétes ellenben; a következtetõ tehát; a magyarázó hiszen, ugyanis.
Az alárendelõ kötõszavak is gyarapodnak, pl. az idõhatározó meddig, ameddig; a ha a feltételes mondatok kötõszavaként állandósul; a mert, amely a korábbiakban a latin quia fordításaként 'hogy' értékû volt, az ok- és célhatározói mellékmondatok kötõszava lesz.
TÖRÖK JÖVEVÉNYSZAVAK
Nyelvtörténeti áttekintés
Az átadó török nyelv
Oszmán-török jövevényszavaink - lefejtve róluk az átvétel során vagy késõbb a magyar nyelvben végbement esetleges változásokat - a 16-17. századi oszmán-török nyelvet tükrözik.
Ez a török nyelv igen erõs arab és perzsa hatás alatt állott, szókészletét elárasztották az arab és perzsa elemek.
Jövevényszavaink hangtani jellemzõit nagyban befolyásolja az a körülmény, hogy átadói nagyrészt nem a Birodalom központi vagy a távolabbi területeirõl származó törökök, hanem a hozzánk közelebb esõ balkáni törökök voltak.
Vagyis a magyarországi Hódoltság "hátországa" nem a távoli Anatólia, hanem a Balkán-félsziget közel esõ része volt.
Innen töltõdött fel a hódoltsági terület katonasága, közigazgatási személyzete s az õket kiszolgáló iparosok, kereskedõk rétege.
Török jövevényszavaink átadóit tehát a balkáni országokban letelepedett törökök s az ott lakó, eltörökösödött, eredetileg szláv ajkú népek között kell keresnünk.
A déli szláv közvetítés
A kisszámú anatóliai törökség ereje nem volt elég azokhoz a hatalmas hódításokhoz, amelyek egész Délkelet-Európát a török szultán adófizetõjévé tették.
A Balkán-félsziget meghódítása után a további hódításokban egyre nagyobb szerep jutott a balkáni szláv népeknek.
A hazánkat elfoglaló és megszállva tartó mohamedán katonaság jelentõs része szláv származású: bosnyák, horvát, szerb nemzetiségû volt.
A hadsereg legértékesebb fegyvernemét képezõ janicsárok is - közismert újoncozási módjuk következtében - többnyire balkáni keresztény szülõk gyermekei voltak.
E balkáni szláv származású katonák törökül és szláv anyanyelvükön egyaránt beszéltek.
A szláv anyanyelvû katonaság mellett nagy szerep jutott a közvetítésben a törökök elõl tömegesen menekülõ és a Dunántúl déli részén, valamint az Alföldön letelepedõ balkáni szláv lakosságnak.
E menekülõ balkániak egészen Budáig, Esztergomig felhúzódtak.
Mindezek alapján érthetõ, hogy a magyarok a török szavakat egyszerre hallották török és szláv anyanyelvûek ajkáról, átvételeink egy idõben török és szláv forrásból kerültek nyelvünkbe.
Jellemzõk erre a kettõsségre a kettõs alakban használt szavak, mint pl. szpáhi - szpáhia, pite - pita.
A román közvetítés
Erdélynek szoros és közvetlen kapcsolata volt a Portával, a törökökkel.
Az erdélyi forrásokban elõforduló átvételek nagyrészt közvetlenül a törökbõl valók, de nem zárható ki teljesen a román közvetítés lehetõsége sem, így szerepet játszhattak a román alakok pl. a kantár 'mérleg', kilim 'szõnyeg, pokróc', muszuly 'kelmefajta' egykori átvételénél.
A nyugati közvetítés
Nyugat és Kelet kapcsolatainak történetében nagy szerepet játszott az Oszmán Birodalom délkelet-európai és földközi-tengeri terjeszkedése, melynek eredményeként Európa nyelveibe bekerültek a legismertebb török hadászati, kormányzati, diplomáciai, kereskedelmi, vallási fogalmak nevei, mint aga, basa, bég, szandzsák, szultán, kaftán, kávé, mufti, minaret.
Egyetlen olyan egykorú kettõs átvételünk van, ahol a törökös és a nyugatias alakváltozat használata nagyjából azonos lehetett: ez az oszmán - ottomán elnevezéspár, amelybõl az oszmán variáns közvetlenül a törökbõl való, az ottomán pedig európai közvetítésû.
Török eredetû szókincsünk
Hadviselés
A hódoltsági terület a hatalmas Oszmán Birodalom egyik kritikus határvidéke, örökös háborúk színtere volt.
Érthetõ, hogy a kor emberei a háborúskodás, a harci küzdelmek szókincsébõl igen sok szót elsajátítottak: ismerték a török katonaság, a rangok, fegyverek neveit és számos, a hadviseléssel kapcsolatos kifejezést.
A török katonaság gyalogságból, lovasságból, tüzérségbõl és vízi erõbõl (dunai hajóhadból) és különbözõ kisegítõ alakulatokból állt.
A gyalogság, sõt az egész haderõ törzsét a janicsárok, második vonalbéli csapatát az azapok alkották, akiknek száma néha a janicsárokét is felülmúlta.
Eredetileg a janicsárokhoz tartoztak a szejmenek, késõbb így nevezték a toborzott zsoldos katonákat is.
Eredetileg ugyancsak gyalogos katonát jelölt a haramia elnevezés.
A lovasság elsõ vonalbeli csapata gönüllükbõl ("önkéntesekbõl", magyarul gyömlik) állt.
Különálló, kisebb lovascsapat volt a beslik vagy besliák "ötösök" csapata.
Hozzájuk hasonló kivételes csoportot képeztek a delik, azaz "õrültek", akik különösen veszélyes feladatokat láttak el.
A lovasság harmadrangú alakulata volt a jórészt keresztényekbõl szervezett zsoldos katonák, a martalócok csapata.
A lovasság legnagyobb számú és legfontosabb egysége a birtokjövedelemmel, tímárral fizetett szpáhiké és zaimoké volt.
A tüzérségnek igen nagy szerepe volt a várostromoknál.
Kötelékébe tartoztak az ágyúsok, bombavetõk, aknászok.
Feltûnõ, hogy mindezek elnevezései nem voltak használatosak a korabeli magyar nyelvben.
A lõfegyverek használatára utal a nyelvjárási szinten ma is élõ, 'sörét' jelentésû szatyma és a köznyelvi kazán szó, amely eredetileg a puskapor elõállításához szükséges salétrom fõzõüstjét jelentette.
A dunai hajóhad élén a "dunai kapudán", egy-egy hajós egység élén a kapudán állott.
A legénység fõleg az Al-Duna-melléki népekbõl került ki, s azaboknak nevezték õket.
Emlékeinkben sokféle hajófajta neve elõfordul, közülük azonban csak a tombász neve él ma nyelvünkben, az is csak nyelvjárási szinten.
Valószínûleg a török hajózás emlékét õrzi kátrány szavunk, amely eredetileg a hajó fájának tartósítására szolgáló anyagot jelölte.
Speciális alakulatok az utászok, fegyverkovácsok, sátorverõk, szekeresek, szakácsok, ezek elnevezései azonban csak egy-két adatban fordulnak elõ.
Kivétel csupán a szarahora kifejezés, amely hidat verõ, utat építõ, fegyvert szállító irreguláris katonát jelölt.
Hírvivõk, parancstovábbítók voltak a csauszok.
Õk nemcsak a hadseregben, hanem az államszervezet több más területén is mûködtek.
A török hadseregben a kisebb katonai egység neve bölük és oda volt, általában tíz emberbõl állt, élükön a bölük basa, illetve az odabasa állott.
Egy-egy janicsár egység parancsnokát csorbacsinak is nevezték.
Az azonos fegyvernemhez tartozó katonákat magába foglaló nagyobb egység élén az aga, illetõleg basa állt.
Az aga helyettese a kethüda - magyar szóhasználat szerint kihája - volt.
A basa és kihája tisztségnevet a közigazgatásban is használták.
A városokba vezényelt janicsár garnizonok parancsnokát szerdárnak nevezték, de ugyanez a szó jelölte a hadba vonult sereg fõparancsnokát, a hadvezért is.
A szeraszker vagy cseribasa a tímáros hadsereg egyik katonai vezetõje volt, a szeraszker egyúttal a hadvezért is jelölhette.
Mindezen szavak kihullottak nyelvünkbõl, de mindmáig megmaradt az eredetileg hátvédet, tartalékhadat jelentõ dandár kifejezés.
A korabeli török fegyverek közül elsõsorban a lovasság és a gyalogság által használt védõ és támadó fegyverek nevei maradtak fenn, mint a dzsida (lándzsafajta), handzsár (tõr vagy rövid kard), fringia ('finom acélból való') és dömöcki ('damaszkuszi') szablya, illetve kard.
A számos török hadijelvény közül széles körben elterjedt szó volt a boncsok és szandzsák, de nem elsõsorban 'hadijelvény' jelentésben.
A boncsok fõleg a lovak számára készített, gyöngyökkel díszített nyakbavaló ékességet jelentette, s csak másodsorban lófarkas hadijelvényt.
Az eredetileg 'zászló' jelentésû szandzsáknak pedig másodlagos 'közigazgatási egység, körzet' volt az általánosan használt jelentése.
Feltûnõ, hogy a korabeli életben olyan nagy szerepet játszó sátor török elnevezései nagyon kis számban fordulnak elõ forrásainkban.
Ennek oka az lehet, hogy a honfoglalás elõtti török eredetû sátor szavunk könnyen helyettesítette a török (adir 'sátor' szót.
Katonai célú épületet jelentett eredetileg csárda szavunk török elõzménye a csardak.
A mozgó sereg megállóhelye, szállása volt a konak, amelybõl feltehetõleg konok szavunk alakult.
Fenyítõ eszközként szolgált a tõrös bot vagy ólmos korbács, a dögönyeg.
Egy kalodafajta volt a kalafa, amelyben a megbüntetendõ személy lábát megbotozták.
A rabok kezére, lábára, nyakára helyezett bilincset csincsérnek nevezték.
Ekkor honosodott meg nyelvünkben a rövid nyelû, szíjból font ostor neve, a korbács, s a különös jelentésváltozáson átment, eredetileg gályarabot jelentõ pajzán szó.
Közigazgatás
A birodalom legnagyobb katonai és közigazgatási egysége a vilajet volt.
Ez több körzetre, lívára, az pedig még kisebb egységekre, náhijékre, illetve kazákra (bírósági körzetekre) oszlott.
A tartomány élén a pasa rangú beglerbég állott.
Magyar használatban a beglerbég helyett igen gyakori volt a pasa, basa elnevezés; így a budai beglerbégeket is általában budai pasáknak vagy még inkább budai basáknak nevezték.
A kormányzó helyettese - hazai szóhasználatban - a kajmakám, illetve kihája, portai képviselõje a kapikihája, hírvivõje a csausz volt.
A tartományi kancellária vezetõjét rézefendinek, az istállók felügyelõjét imrehornak nevezték.
A középsõ közigazgatási egység, a líva török megfelelõje a szandzsák, élén a szandzsákbég állt.
A szandzsákbég helyettese az alajbég volt, egyúttal a szandzsák szpáhijainak vezetõje.
Minthogy a török birodalomban a magasabb tisztségviselõket rendszeresen cserélték, s a tisztségeket könnyen el is lehetett veszíteni, a tisztségétõl megfosztott személy jelölésére szolgáló mazur vagy mazul kifejezés általánosan ismert volt a Hódoltságban.
A mindennapi élet ügyeit a különféle feladatköröket ellátó alacsonyabb rangú tisztségviselõk, felügyelõk, az eminek és a basik - magyar szóhasználatban emingek és basák - intézték.
A tartomány birtok- és pénzügyeit pontosan vezetett adókönyvbe, defterbe jegyezték, melynek vezetõje a defterdár volt.
A hódoltsági terület lakosságára, a rájára nehezedõ legsúlyosabb teher a birodalom nem mohamedán népeitõl szedett harácsadó volt.
Legkülönbözõbb ügyeik intézésekor pedig minduntalan meghatározott baksis adására kényszerültek.
A törököknek való adózás, valamint a velük folytatott kereskedelem révén megismerkedtünk néhány török pénzzel és mértékkel.
Értéküket nem tudjuk mindig egyértelmûen meghatározni, mivel az koronként és területenként változott, a mértékek értéke még a mért anyagtól is függött.
A török pénzrendszer alapja, fõ számolási egysége a kisméretû ezüstpénz, az akcsa (oszpora) volt.
Még kisebb méretû és értékû volt a rézbõl vert mangur.
Az aprópénzként is használt kis fémlapocskát parának nevezték.
A török igazságszolgáltatás helyi képviselõje a "török bíró", a kádi, egyúttal a török közigazgatási rendszer legfontosabb helyi embere volt, aki az igazságszolgáltatás, valamint a birtok- és adóügyek mellett még más feladatokat is ellátott.
Az igazságszolgáltatás csúcsán a legfelsõ bíró, a kádiaszker állott.
A magasabb rangú és jövedelmû kádikat, jogtudósokat a molla cím illette meg.
A kádik mellett mintegy jogi tanácsadóként mûködtek a muftik.
A törökök rendkívül kiterjedt adminisztrációjában számos iratfajta létezett a hódoltság idején.
Közülük a legismertebbek voltak az atnáme 'államközi szerzõdéslevél, szultáni beiktató diploma', berát 'szultáni kinevezési okirat; adománylevél', fermán 'a szultán kézjegyével ellátott szultáni rendelet, vagy más magas rangú személy írásos parancsa', bujurdi 'magasabb rangú személyek írásos parancsa', teszkere 'szolgálati birtokra vagy javadalomra vonatkozó adománylevél'.
A kádi által kiadott jogi határozatot hücsetnek, a mufti írásos véleményét vagy döntését fetvának nevezték.
Iszlám vallás
A muszlim vallási gyakorlatban, a mindennapi élet számtalan mozzanatában, de leginkább a harci kiáltásokban gyakran elhangzott Allah és Mohamed neve.
A böjtök és ünnepek nevei közül a bajrám és ramazán volt általánosan ismert, valamint a mekkai zarándoklatot elvégzett mohamedán férfi megtisztelõ címe, a hadzsi.
A közös vallásgyakorlatok a mecsetekben folytak, ezek vezetõ papja, a vallási közösség feje az imám, a mellette mûködõ egyházi iskola oktatója a hodzsa volt.
A délutáni ima idejét ikindinek nevezték.
A törökök vallási és szellemi életében nagy szerepet játszottak a szerzetesek, perzsa-török nevükön a dervisek.
A muzulmán törökökkel szemben a keresztények és zsidók megalázó elnevezése a gyaur és csifut volt, a muszlim hitre frissen áttérteket pedig potornak nevezték.
Öltözködés
Az európai öltözködésnél színesebb, változatosabb keleti öltözködés nagy hatással volt a keleties pompát különben is kedvelõ magyarokra.
Az öltözködéshez szükséges textilipari és bõripari termékek egy része importált áru volt, más részét hazai mûhelyekben állították elõ török és bosnyák vagy szerb kézmûvesek, majd magyar mesterek.
A nagyszámú kelmeféle között a legfontosabb a vastag szövésû aba vagy aba-posztó volt, amely elsõsorban a katonaság öltözködésében játszott nagy szerepet.
Hasonló, sûrû szövésû posztóanyagot jelölt eredetileg a csuha szó, amely azonban a magyar forrásokban már inkább a belõle készített köpenyt jelöli.
Vékonyabb szövésû vászon volt a bagazia, a muszuly és a futa.
Még finomabb szövésûek voltak a bulya és a kármán-patyolat.
Pamut szavunk e korban még az alapanyagát, a gyapotot jelölte.
A gyönyörû török hímzések elterjedésében nagy szerepet játszottak a török hímzõ és varró asszonyok, a bulyák.
Arannyal szõtt vagy hímzett kendõ volt a tesztemény.
Különösen Erdélyben váltak kedveltté a törökök híres, szövéstechnikával készült, színes szõnyegei, takarói és hímzett párnái.
Ilyenek voltak a kilim-szõnyegek, a dívány-szõnyegek és párnák, valamint a kelevet-szõnyegek és párnák.
A török öltözködés hatása a felsõruházat terén érvényesült a legerõteljesebben.
Mindenekelõtt a testhez simuló, paszománttal díszített felsõkabát, a török dolmány örvendett nagy népszerûségnek.
A szegényebbek öltözködésében játszott fontos szerepet a vastag posztóköpeny, a csuha.
Diplomáciai úton került hozzánk a kaftán nevû török díszruha, amit átalakítva lehetett felhasználni.
Ebben a korban honosodott meg a zubbony elõdje, amely ekkor még egyfajta köntös, kabátka volt.
S végül ennek a kornak köszönhetjük az eredetileg különálló vagy a ruha mellsõ részéhez illesztett kis zacskót, a zsebet.
Rövid idõ alatt rendkívüli népszerûségre tett szert a prémmel szegélyezett kalpag, amely késõbb a dolmánnyal együtt a jellegzetes magyar viselet tartozéka lett, ugyanakkor turbánt a magyar férfiak soha sem viseltek.
Az õsi török bõrmûvesség a kifinomult perzsa mûvesség hatására alakult, és ért el igen magas szintre a 16-17. században.
A török bõráruk kezdetben csak kereskedelmi úton vagy hadizsákmányként jutottak el hozzánk, késõbb helyi mûhelyekben is készültek.
A bõrmûvesség mesterei leginkább balkáni törökök vagy rácok voltak.
Ez az oka annak, hogy idetartozó szavaink között viszonylag nagy számban találkozunk szláv közvetítésû alakokkal.
A fejlett török bõripar mindmáig megõrzött nyelvi emlékei a bagaria és szattyán bõrnevek.
Nyelvjárási szinten maradt fenn a török cserzõ vargák, tímárok neve a tabak vagy a tabakos szóban, s valószínûleg az egykori tímármûhelyek nevét õrzi a Budán és több más városunkban fellelhetõ Tabán elnevezés.
A törököktõl két jellegzetes lábbelit kaptunk, a hosszú szárú csizmát és a papucsot.
Igaz, a csizma és a csizmadia szó szláv közvetítéssel került nyelvünkbe, kétségtelen azonban, hogy ennek a keleti jellegû lábbelinek a viselete a török korban honosodott meg nálunk.
A csizmadiák ragasztószere volt a csiriz.
Étkezés
A török mûvelõdési hatás másik jelentõs területe az étkezés.
Néhány olyan étel, amit ma jellegzetes magyar ételnek tartunk, pl. a rizs és a hús keverékébõl készült töltelék, a pörköltszerû húsételek, a szárított tésztafélék, a törököktõl kerültek hozzánk, részben közvetlenül, részben a balkáni szláv népek közvetítésével.
Az ilyen tésztafélék közül való a tarhonya és a pite.
Igaz, ez utóbbi neve végsõ fokon görög eredetû, kétségtelen azonban, hogy a hódoltság korában lett ismertté.
A peszmet nevû szárított kenyér egykor a hajósok eledele volt.
A húsételek közül ismert volt a pasztormány nevû szárított, füstölt hús, bár inkább az ilyen húsnak való vágómarhát értették alatta.
A 'mészáros' jelentésû kaszab szó családnévként, s igei származékaiban él ma nyelvünkben.
A török gyümölcsitalok közül a szükséges alapanyagok - narancs, citrom és más keleti gyümölcsök - hiánya miatt egyedül a serbet vált viszonylag ismertté nálunk, bár ezt is inkább importálták, mint itthon készítették.
Annál feltartóztathatatlanabbul hódított viszont a kávé.
Értékes importáru lévén kezdetben csak az elõkelõbb társadalmi rétegek tagjai élvezhették.
Fokozatos elterjedését sem drágasága, sem a tiltó intézkedések nem tudták meggátolni.
A hódoltság idején különbözõ növények is eljutottak hozzánk.
Közülük legjelentõsebb a dohány meghonosodása.
A német eredetû tabak és a török eredetû dohány szó nagyjából egy idõben jelenik meg nyelvünkben, de kétségtelen, hogy a dohányzás szokását a törökök terjesztették el nálunk, mint ahogy a dohánytermesztés is balkáni szláv és török hatásra indult meg.
A dohányzást kezdetben az állam is, az egyház is erélyesen ellenezte, de eredmény nélkül.
Gyümölcseink közül nevében is õrzi török eredetét a kajszibarack és a kálmánkörte; ez utóbbi eredeti alakja kármánkörte, amelynek elõtagja a karaman török népnévbõl származik.
Feltehetõ, hogy fûszerfélék és különféle más haszonnövények is eljutottak hozzánk, de török nevüket nem vettük át, csak elnevezésük török elõtagja utal eredetükre (pl. törökbúza, törökborsó, törökbab, törökbors, törökmogyoró, törökköles).
Feltûnõ, hogy virágneveink között nincs török eredetû, a legjellegzetesebb török virágnak, a tulipánnak neve - bár végsõ fokon török-perzsa eredetû, s azonos a turbán szóval - hozzánk európai közvetítéssel került.
A másik jellegzetes török virág, a szegfû egyik fajtája törökszegfû néven lett a magyar kiskertek kedvelt virága.
A két fontos élvezeti cikk, a kávé és dohány mellett a törökök révén ismerkedtünk meg a maszlag nevû kábítószerrel.
Zrínyi Miklós nevezetes munkája nyomán vált ismertté az ópium török neve, az áfium.
Az erõs dohányzás, a szeszesitalok és kábítószerek használatával kapcsolatban honosodott meg nyelvünkben a mámoros melléknév.
A török sütõ- és fõzõedények leginkább rézbõl készültek.
Rézbõl készült a szabadban élõ emberek jellegzetes fõzõedénye, a bogrács, amelynek nevében is a 'réz' jelentésû török szó rejtõzik.
Általában réz volt a tepsi, de finomabb tálalóedényként arany vagy ezüst is lehetett.
Ugyanez vonatkozik az ibrikre is.
A kávézással együtt meghonosodó findzsa viszont finom porcelánból készült.
A szemes terményt, gabonát, lisztet, rizst zsákban, török eredetû nevén harárban tárolták.
Nagyobb mennyiségû gabona szállítására és tárolására pedig a deszkából készült láda, török eredetû nevén hombár szolgált.
Az úti élelmet tároló bõröndöt, a szofrát szétnyitva abroszként is használták.
A többféle holmi (ruhanemû, élelem, pénz) tárolására és szállítására szolgáló láda vagy kosár török eredetû neve a szepet volt.
IRODALOM
MAGYAR NYELVÛ IRODALOM
Az irodalmi élet kereteinek átalakulása 1526 után
A kolostori kultúra hanyatlása
A 16. században gyökeresen átformálódott a magyar kultúra intézményrendszere.
Ez a változás kezdetben lassú folyamat volt, a század derekán azonban egyre nagyobb lendületet vett.
Az átalakuló középkori intézményrendszerbõl indultak útjukra a magyar nyelvû irodalom úttörõi, azok az értelmiségiek, akik az erazmista, protestáns, vágáns vagy udvari irodalmat létrehozták.
Magyar nyelvû litteratura 1526-ig jórészt csak a kolostorokban létezett.
A középkori állam szétesését követõen a rendházak hanyatlása visszafordíthatatlanná vált.
A pusztulás mégsem volt teljes: a pálos rend öt-hat kolostora megmenekült, a ferences rendházak pedig országszerte, így Erdélyben és a török Hódoltságban is fontos szellemi központok maradtak.
Az apácák monostorai teljesen elnéptelenedtek, ám a nagyszombati és pozsonyi klarisszák túlélték a pusztulást - ennek köszönhetjük sok magyar nyelvû kódexünk fennmaradását.
A királyi és egyházi mecenatúra új központjai
1526-ban a törökök feldúlták, 1541-ben pedig végleg elfoglalták Budát.
E két idõpont között Magyarországnak két királya volt, Habsburg Ferdinánd és Szapolyai János.
Valódi, a Hunyadi Mátyáséhoz mérhetõ királyi udvar ekkor már nem létezett Magyarországon, s e hiány a kultúra lassú hanyatlásához vezetett.
Ez a folyamat azonban rendkívül ellentmondásos volt.
A zavaros politikai helyzetben voltaképpen megnövekedett a magyar értelmiség szerepe, hiszen két királyi udvartartás és két királyi kancellária mûködött, egyik uralkodó sem nélkülözhette a képzett humanista és jogtudó értelmiségieket.
1543-ban elesett Esztergom, s az érsekség kénytelen volt Nagyszombatba települni.
A püspöki székhelyek, a káptalanok és a kolostorok pusztulása maga után vonta sok hiteleshely megszûnését is, ezáltal a középkori írásbeliség fontos centrumai tûntek el.
Kivételek azonban akadtak.
A gyõri káptalan például a háborús körülmények közt is fennmaradt, s Náprágyi Demeter püspök vezetésével õrizte a humanista hagyományokat.
Nem beszélhetünk tehát az ország politikai és egyházi központjainak - s velük a királyi és egyházi mecenatúrának - megszûnésérõl.
A kényszer szülte átrendezõdés egyfelõl Pozsony és Nagyszombat, másfelõl Erdély kulturális szerepének megnövekedését hozta.
A királyi udvar már 1526-ban Pozsonyba menekült.
Mivel ide húzódtak a török uralom alá került egyházmegyék méltóságai is, ez a humanista irodalom másodvirágzását segítette itt elõ.
Az sem véletlen, hogy késõbb a magyar ellenreformáció éppen Nagyszombatban vette kezdetét.
Az irodalom fõúri patrónusai
A nagy politikai és vallási mozgások idején az irodalom számára a fõúri udvarok kínáltak menedéket.
A magyar irodalom legfõbb támogatói az országrésznyi területeket uraló nagybirtokosok lettek.
Az irodalmi és vallási élet fellendülése, a kultúra és az oktatás modernizációja elképzelhetetlen lett volna a fõúri és fejedelmi patrónusok nélkül.
Nádasdy Tamás Sárvár-Újszigeten, a Batthyányak Németújvárt, a Perényiek Sárospatakon, Rákóczi Zsigmond Vizsolyban, János Zsigmond erdélyi fejedelem Gyulafehérvárott hoztak létre kulturális központokat.
Az országos nagyságok udvaraiban otthonra talált a kor értelmisége, akiknek sokszor õk finanszírozták - magyarországi egyetem híján - a külföldi iskoláztatásukat, támogatták a könyvkiadást, s természetesen az irodalom szellemiségén is nyomot hagytak.
Az irodalmi átalakulásban a városok és mezõvárosok hasonlóan fontos szerepet játszottak: Lõcse, Bártfa, Sopron, Debrecen, Kolozsvár, sõt a Hódoltságbeli Tolna és Ráckeve is kinevelte, fenntartotta saját polgári és parasztpolgári értelmiségét.
A magyar nyelv térnyerése
1526 körül a magyar nyelv használata egyre gyakoribbá vált a levelezésben - a missiliseket és olykor az okleveleket is magyarul fogalmazták -, a latin nyelv pedig fokozatosan visszaszorult.
A változás okai nem teljesen tisztázottak.
A török veszedelem által felkeltett nemzeti érzések, a közoktatás fejlõdése, a hitújítás nemzeti nyelvû irodalmi programja és a latinul nem tudó, ám mûvelõdni vágyó nõk irodalomformáló szerepe egyaránt meghatározó lehetett ebben a folyamatban.
A magyar nyelvû levelek a 16. század vége felé már hemzsegtek a latinizmusoktól, kezdetben többnyire mégis a beszélt nyelv közvetlen fordulatait, hasonlatait, közmondásait alkalmazták.
Mindez hatással volt az irodalmi nyelvre is.
A betûvetésre alkalmasint a rendjüket elhagyó apácák oktatták a fiatal lányokat.
A magyar levélírásban jártas íródeákokat nemcsak az írni-olvasni nem tudó nemesek, hanem a törökök is nagy becsben tartották: a 16. században a budai pasák ékes magyar nyelven leveleztek a keresztény ellenféllel, beleértve a Habsburg-udvart is.
A könyvnyomtatás
A könyvnyomtató mint közvetítõ a patrónus és az irodalom között
A magyar nyelv elõretörése a kommunikáció, a szórakozás-mûvelõdés és a hitélet területén párhuzamosan zajlott a könyvnyomtatás gyors elterjedésével.
Az irodalom legbõkezûbb patrónusai sorra alapították a nyomdákat a királyi Magyarországon és Erdélyben (a török Hódoltságban nem mûködtek nyomtatómûhelyek).
A patrónus és az író mellett az irodalmi intézmény rendszerében számon kell tartanunk a nyomdászt is.
Nádasdy Tamás azért hívta sárvár-újszigeti birtokára Abádi Benedeket, hogy az kinyomtathassa a hazánkban megjelent elsõ magyar nyelvû könyvet: Sylvester János Újtestamentumát (1541).
Gyakran egyazon személy volt az író és a nyomdász: Bornemisza Péter saját mûvei kiadására hozta létre vándornyomdáját a királyi Magyarországon, ahol egyébként privilégiumhoz kötötték a nyomdák mûködését, Erdélyben ehhez nem kellett engedély.
A legtöbb magyar nyomda a reformáció igényeinek szolgálatában állt.
Heltai Gáspár és Georg Hoffgreff 1550-ben alapított kolozsvári nyomdája már vállalkozói sikerekkel is dicsekedhetett, nem utolsósorban a magyar szépirodalmi mûveknek, illetve a fordításoknak köszönhetõen.
Az irodalmi szövegek terjesztése
Az irodalmi szövegek megjelenítésére ekkorra már általánosan a papírt használták, mely töredékébe (egyhuszonnegyed részébe) került a pergamennek, bár a beszerzése igen bonyodalmas volt.
Rendszerint importálták - többnyire német vagy lengyel papírgyártóktól -, származási helyére a papír készítõjének mesterjegyei, a vízjegyek utalnak.
Az elsõ magyar papírmalmot Lõcsén alapították a 16. század elején.
A 16. századból még csak nagyon kevés szerzõi kézirat maradt ránk.
A nyomdai szedésrõl kefelevonatot készítettek, a szerzõ ezen korrigálta a szöveget.
Hivatásos nyomdai korrektorok javították a hibákat: olykor Sylvester János és Szenci Molnár Albert is korrektorként kereste a kenyerét.
Ránk maradt pl. Károlyi Gáspár saját kezû korrektúrapéldánya, melyet a vizsolyi Bibliához készített.
A nyomtatás nem szorította ki teljesen a kézzel írt könyveket, a szövegeket gyakran kéziratos másolatokban terjesztették.
Sok olyan irodalmi szöveg maradt ránk kéziratban, amely nyomtatásban különbözõ okok miatt soha nem jelenhetett meg.
A kor szerelmi lírája zömében kéziratos énekeskönyvekben maradt fenn.
Hivatalosan nem tiltották a szerelmi tárgyú irodalmi mûvek kinyomtatását, ám az egyházak - mind a protestánsok, mind a katolikusok - elszántan küzdöttek a szerelem tematikájának minden megjelenési formája ellen - a nyomdák többsége pedig szoros egyházi ellenõrzés alatt állt.
A nyomtatott könyv
A 16. századi szellemi megújhodás Magyarországon is elválaszthatatlanul összefonódik Johann Gutenberg találmányával, a betûöntés és a sajtó 15. századi feltalálásával.
A nyomtatványok kezdetben erõsen utánozták a megelõzõ kor díszes, kéziratos modelljeit, a kódexeket.
1550 után azonban a praktikus szempontok kerültek elõtérbe, s a nyomtatott könyv gyorsan elvált kéziratos mintáitól.
A nyomtatás, a tükör, a díszítés és az illusztrálás új irányban fejlõdött.
A könyvek mérete a hatalmas, fólió nagyságú kötetektõl az apró, tenyérbe simuló kiadványokig nagy változatosságot mutatott.
Az összetett, hierarchizált tipográfia a középkori, skolasztikus mûvekre jellemzõ módon a szöveg felépítését tükrözte.
Ekkoriban alkalmaztak elõször bekezdéseket.
A címlap leegyszerûsödött, a szedéstükör áttekinthetõvé vált, a gyors eligazodást élõfejek segítették, a könyv "karéját" sem hagyták kitöltetlenül, itt margináliák voltak olvashatók.
Lapszámozás helyett általában ívjelzést használtak, a lapok helyes sorrendjét pedig õrszó vigyázta.
Erdélyben a nyomdák mellett könyvkötõmûhelyek is mûködtek, ezek rendszerint a német nyomdászok ízlése szerint dolgoztak.
Könyvkereskedelem és könyvtárak
A könyvek iránti érdeklõdés növekvése csak lassan hozta magával a könyvkereskedelem fejlõdését.
A fõurak és az erdélyi fejedelmek, akik jelentõs gyûjteményekkel rendelkeztek, ekkoriban fõként a külföldi egyetemeken tanuló magyar diákokat bízták meg, hogy vásároljanak számukra könyveket.
Mindazonáltal megjelentek hazánkban a hivatásos könyvügynökök és könyvkereskedõk is, legtöbbször õk gondoskodtak a könyvek köttetésérõl.
A 16. századból könyvkereskedõi katalógusokat is ismerünk (pl. amely Hans Gallen kassai kereskedõ 604 tételes raktárkészletét mutatta be 1583-ból).
A legszínvonalasabb könyvgyûjtemények ekkor magánkézben voltak.
A modern európai mûveltséggel bíró Batthyány Boldizsár pl. kortárs szépirodalmi mûveket is gyûjtött, többek közt spanyol lovagregényeket.
A század magyar vagy magyarországi humanista tudósai - pl. Hans Dernschwam, Zsámboky János, Dudith András - szintén óriási könyvtárakkal rendelkeztek, a könyveket természetesen jórészt külföldön szerezték.
A fõpapok magánkönyvtárai ekkortájt még jóval felülmúlták az egyházi könyvtárakat, Oláh Miklós, Telegdi Miklós, Mossóczy Zakariás vagy Náprágyi Demeter könyvei késõbb egyházi gyûjtemények alapját képezték.
A kisebb értelmiségi és nemesi könyvtárak is jelentõsek voltak.
A legtöbbször háborús pusztítások következtében széthullott gyûjteményekrõl az egykori tulajdonosok, a possessorok bejegyzései, valamint a hagyatéki leltárak tanúskodnak.
Az iskolarendszer
Az iskolák, a tanulás, a tudomány nyelve ekkor - és még évszázadokon át - a latin volt.
A tananyag elrendezése a reneszánsz korban is középkori elvek alapján, az ún. hét szabad mûvészet (septem artes liberales) tárgykörei szerint történt.
Alsóbb szinten a trivium tárgyait, grammatikát, retorikát és dialektikát (azaz logikát) tanítottak.
A felsõbb szintû quadrivium (aritmetika, geometria, asztronómia, muzsika) tárgyaival csak a legszínvonalasabb iskolákban foglalkoztak.
Az oktatás folyamatában - fõként alap- és középszinten - jelentõs szerepe volt az anyanyelvnek.
A latin szöveg helyes megértését az iskoláskönyvekben magyar példaszavak segítették.
A gyermekek számára írt többnyelvû beszélgetésgyûjtemények szintén ezt a célt szolgálták.
A tanulók napról napra latin-magyar szópárok sokaságát memorizálták, ezt a munkát segítették a nyomtatásban is megjelenõ nomenclaturák, vagyis szótárak.
A humanista elvek alapján megreformált iskolarend a humán tudományok, a studia humanitatis tökéletes elsajátítását tûzte ki célul.
Esopus fabuláinak , Cato szentenciáinak vagy Horatius ódájának magyar fordítása mind az iskolák emelt szintû grammatika- és retorika-oktatásának igényeit tükrözik.
A humanista értelmiség
A városok és mezõvárosok templomai mellett a középkor óta mûködtek plébániai iskolák.
A reformáció korában, a városok vallásváltásakor ezek az iskolák a gyakran radikálisan új vallási eszmék, egyszersmind az új, protestáns mûveltségeszmény központjaivá váltak.
Sárospatak, Kolozsvár, Debrecen, valamint a hódoltsági Tolna iskoláiban a kor jelentõs protestáns humanistái tanítottak, akik egyúttal a magyar nyelvû irodalom terén is jelentõset alkottak.
A fennmaradt káptalanok mellett megújított tananyagot tanító káptalani iskolák mûködtek: ilyen volt az Oláh Miklós érsek által újjászervezett nagyszombati iskola.
Az alap- és középszintû oktatásnak más fórumai is voltak: a magyar birtokos nemesség és a végvári tisztek gyermekeinek egy része a bécsi tartományi iskolában tanultak.
Városi iskoláink a színházi életnek is keretet adtak: itt vitték színre az elsõ magyar nyelvû iskoladrámákat.
A nemesek és fõurak egy része nem iskolában, hanem valamely szomszédos kastélyban vagy udvarházban neveltette gyermekét.
A Batthyányak udvarában egyszerre több mester is oktatott.
Egyetem továbbra sem volt hazánkban.
A felsõfokú képzettséget Krakkó, Bécs, Padova, majd Wittenberg, Heidelberg fõiskoláin szerezték a magyar diákok - ez volt a peregrináció.
A külföldjárás fõ hozadéka az volt, hogy a peregrinusok közvetlen kapcsolatot találtak a kor kiváló személyiségeivel, megismerkedtek a tudományok legújabb eredményeivel, s hazatérve közvetítették is azokat.
A magyar értelmiség-képzés és a tudományos-vallási élet legszínvonalasabb formája a peregrináció volt.
Az utazó diákok - városról városra járva - élményeiket gyakran útleírásokba, útinaplókba foglalták.
A legsikeresebb és legjobb európai útleírást magyar nyelven Szepsi Csombor Márton írta: Europica varietas, Kassa, 1620.
A peregrinusok tanulni és világot látni mentek: számos egyetemre beiratkoztak, minél több híres professzort szerettek volna hallgatni, hiszen a külföldi utazás lehetõsége legtöbbjük életében csak egyszer adatott meg.
A magyar erazmisták
Az erazmizmus
Az Mohács körüli évtizedekben egész Európában Rotterdami Erasmus volt a humanisták koronázatlan fejedelme.
A magyarországi értelmiség már Mohács elõtt is versengve olvasta, tanulta írásait - õk alkották a magyar erazmisták elsõ generációját.
A mester a humanizmust a devotio moderna eszméivel töltötte fel, s alapvetõen új, õszinte és bensõséges keresztény életszemléletet hirdetett.
Ennek centrumában az eredeti görög szövegforrásokból kiadott Újszövetség állt.
Erasmus gyakran szembehelyezkedett a katolikus egyház hivatalos tanításaival, a reformációhoz mégsem csatlakozott.
Jóllehet soha egy sort sem írt semmilyen vulgáris nyelven, a Biblia anyanyelvû fordítását és terjesztését mégis szorgalmazta.
Ennek a buzdításnak tett eleget a magyar erazmisták Mohács után mûködõ második csoportja, amely célul tûzte ki a széles néprétegekhez szóló magyar nyelvû Biblia megalkotását.
A magyar erazmisták törekvései sokszor egybeestek a reformátorokéival, õk maguk mégis hûek maradtak a katolicizmushoz.
A nemzeti célú irodalom
A magyar erazmisták mûvei egy egységes, jól átgondolt irodalmi koncepció szülöttei, többek közt ez különbözteti meg õket a kolostori irodalom alkotásaitól.
Elõbb alkalmassá kívánták tenni nyelvünket a Biblia tolmácsolására, s csak aztán szándékozták átültetni magyar nyelvre a Szentírást.
Retorikai szempontok szerint kimûvelt magyar irodalmi nyelvet kívántak létrehozni.
Ebbõl a célból módszeres magyar nyelvészeti tanulmányokba kezdtek.
Irodalmi programjuk egyfajta nemzeti megújhodással is párosult, nyelvvédõ és nyelvteremtõ munkájuk során õk kezdték elõször felfedezni és értékelni a magyar anyanyelv szépségeit.
Irodalomszervezõ munkásságuk a kor felekezeti küzdelmeinek keretein kívül maradt: az erazmista Biblia-fordításokat a reformáció nem használta fel.
Tevékenységük mégsem volt elszigetelve a kor egyéb irodalmi törekvéseitõl.
Az Erasmus közmondásgyûjteményét magyarra fordító protestáns humanista Baranyai Decsi Jánosban kései folytatója is akadt az erazmisták nyelvmûvelõ programjának.
Komjáti Benedek
Erasmus elsõ magyar nyelven író követõje Komjáti Benedek volt.
1533-ban a Perényi család támogatásával adta ki Krakkóban Szent Pál leveleinek magyar fordítását - ez az elsõ magyar nyelvû nyomtatott könyv.
Magára Erasmusra név szerint nem hivatkozik. Valójában azonban Erasmus fordításából dolgozott, tõle vette át a levelek elé írt bevezetõket, s Erasmus kommentárjait a fordításszövegbe is beleépítette.
Kezdetleges lépések ezek, mégsem vitatható el Komjátitól az irodalmi tudatosság.
Pesti Gábor
Az erazmista irodalmi program teljes körû kibontakoztatása a királyi kancellária értelmiségi köreibe tartozó Pesti Gábor érdeme.
A bécsi egyetemen tanult, s jó kapcsolatokat épített ki a professzorok erazmista, Luther-ellenes csoportjával.
1536-ban két magyar nyelvû könyvet jelentetett meg Bécsben: Esopus fabuláit és az Új testamentumot.
Két évvel késõbb ugyanott adta ki hatnyelvû szótárát.
Az ókori Aiszóposz oktató meséit egyszerû, világos magyar nyelven tolmácsolta.
Alapvetõ célja a nyelv gazdagítása és az erkölcsi nevelés volt.
Egyúttal tudatában volt annak is, hogy a mesék "megvesztegetõ bája ... csodás gyönyörrel tölti el" az olvasókat.
Az erazmista Pesti Gábor a Bibliához is az ókori szövegek vizsgálata során alkalmazott módszerekkel közelített.
A Szentírás és az antik mûvek hasonlósága éppen azzal volt bizonyítható, hogy az elõbbi éppúgy tartalmaz a fabulákhoz hasonló példabeszédeket, mint az utóbbiak.
Sylvester János
A magyar erazmizmus legnagyobb tehetségû és hatású képviselõje Sylvester János (1504-1552) volt.
Õ a magyar nyelv- és irodalomtudomány megalapítója.
1534-tõl Johannes Strutius és Abádi Benedek nyomdászok segítségével vezette a Nádasdy Tamás sárvár-újszigeti birtokán szervezõdõ Biblia-fordító mûhelyt.
Az Újszövetség fordításával párhuzamosan a magyar nyelv grammatikai rendszerét is tanulmányozta.
1539-ben jelent meg Grammatica hungarolatina címû munkája, ez az elsõ rendszeres magyar nyelvtan.
Nyelvünk hangrendszerének leírásakor héber nyelvismeretét is hasznosította.
1541-ben kiadott teljes Újszövetsége egészében Erasmus fordítását és kommentárjait követi.
A fordítás munkálatai közben Sylvester felismerte, hogy a magyar nyelv alkalmas az idõmértékes verselésre: az Újszövetség könyveinek summázatát disztichonokba foglalta.
A kiadvány tartalmazza a többjelentésû szavakról szóló értekezését is, melyben elõször ad hírt a magyar virágénekekrõl.
Sylvester eme beszámolója az elsõ komoly híradás a magyar költészet mibenlétérõl.
A magyar irodalom a reformáció szolgálatában
A reformáció elterjedése Magyarországon
A reformáció magyarországi elterjedésének kezdetérõl nagyon kevés információval rendelkezünk.
Bizonyos, hogy az erjedés már 1526 elõtt megkezdõdött a királyi udvar köreiben - II. Lajost és feleségét sokan Luther-barátsággal vádolták.
I. (Habsburg) Miksa - késõbb - szintén hajlott a protestantizmus felé.
A Jagelló-kori humanisták egy része rokonszenvezett Luther eszméivel, a magyar erazmisták elsõ generációjának tagjai közt is akadtak ilyenek, pl. Mária királyné káplánja, Henckel János.
A városok önállóságra törekvõ polgársága kapva kapott az új eszméken.
Az ország német anyanyelvû lakossága egységesen a lutheri reformáció mellé állt, s köreikben ezzel le is zárult a vallási reformfolyamat.
Az erdélyi szászokat Johannes Honterus, a felsõ-magyarországi németeket pedig többek között Leonhard Stöckel vezette a protestantizmus táborába.
Az obszerváns ferencesek közt sokan már 1514 elõtt is az egyház és a fõurak bûneiben látták az ország romlásának okait.
Ez a ferences radikalizmus is hozzájárult a reformáció gyors sikereihez.
Az Érdy-kódexet író Karthausi Névtelen pl. alkotásával a "dögletes lutheri eretnekség" elterjedését kívánta meggátolni a szerzetesrendekben.
A fõurak birtokszerzési vágya is elõsegítette a katolikus egyház intézményrendjének felbomlását.
A reformáció területi megoszlása
A megosztott ország a század második felére vallási szempontból is eléggé tarka képet mutatott.
A királyi Magyarország területén a katolicizmus fõleg Pozsony környékére szorult vissza.
A protestantizmus kezdeti egysége hamarosan felbomlott, s fõként Felsõ-Magyarországon elõretörtek a szakramentáriusoknak is nevezett reformátusok (kálvinisták), akiknek elsõsorban az úrvacsora kérdésében volt vitájuk a lutheránusokkal.
A török Hódoltságban is a református felekezet hívei voltak többségben.
Templomaikat õk maradéktalanul megtisztították a szentképektõl - képrombolásuk az iszlám felfogással is harmonizált.
A függetlenné váló Erdélybõl Fráter György meggyilkolása (1551) után a katolicizmus kiszorult, noha teljességgel sohasem szûnt meg létezni.
II. János (János Zsigmond) uralkodása alatt a reformáció nemcsak elterjedt, hanem fokozatosan radikalizálódott: megjelentek a Szentháromság dogmáját tagadó unitáriusok.
Legnevesebb magyar képviselõjük Dávid Ferenc püspök volt, aki az unitarizmuson belül is kitûnt radikális nézeteivel: tagadta Krisztus imádandó voltát.
Elveiért 1579-ben a dévai várbörtönbe zárták, ott is halt meg ugyanabban az évben.
Kolozsvár rövidesen tisztán unitárius várossá változott.
Az 1570-es évek végén az unitárius egyház kétfelé szakadt: radikális szárnyából szervezõdött a szombatosok szektája.
Erdély hosszú évtizedeken át - Európában egyedülálló módon - menedéket nyújtott a vallási nézeteik miatt Európa-szerte (a protestáns országokban is!) üldözött szabadgondolkodóknak.
Az idetelepülõ eretnek vallásfilozófusok - pl. Jacobus Palaeologus, Christian Francken és Matthias Vehe-Glirius - taníthattak az unitárius kollégiumban, nyugodt körülmények között alkothattak, s nézeteiket viszonylag szabadon terjeszthették, ezáltal maradandó nyomot hagytak Erdély szellemi arculatán.
Az elsõ magyar protestánsok
A magyar reformátorok anyanyelvfejlesztõ irodalmi programja kezdettõl fogva a felekezeti küzdelmeknek volt alárendelve.
Az elsõ magyar protestáns írók - pl. Dévai Bíró Mátyás és Ozorai Imre - élesen támadták nemcsak a katolikus szertartásokat, hanem az egyházban használatos latin nyelvet is, amely szerintük a nép megtévesztésének eszköze volt.
Vitapartnereiket rászorították az anyanyelvû disputákra, miként ezt Sztárai Mihály drámái és az unitárius vitadrámák mutatják.
Az elvont teológiai vitákat a nép közé vitték, a nép nyelvét hitbuzgalmi célból csiszolták.
Elemi érdekük volt, hogy hallgatóik és olvasóik jól értsék mondandójukat, ezért tiszta, egyszerû, világos stílusban írtak.
Mûvelt, külföldi egyetemeken képzett férfiak, protestáns humanisták sokan voltak köztük, ám az ókori latin és görög irodalmakban szerzett jártasságukat morális, vallási célzattal kamatoztatták.
Elvben a hangsúlyt mindig az erkölcsi nevelésre helyezték, s elutasították az irodalom gyönyörködtetõ szerepét.
Valójában számtalan magas színvonalú alkotás keletkezett "a reformáció jegyében".
A reformáció irodalmának fõbb mûfajai
A gyülekezeti ének
A protestánsok hamar felismerték a magyar nyelvû gyülekezeti éneklés lelkesítõ és összetartó erejét.
Hamarosan megszülettek a különbözõ típusú énekgyûjtemények.
Ezek sokak számára elérhetõvé tették a vallási életben nélkülözhetetlen énekanyagot, ugyanakkor megszûrték és megrendszabályozták az egyházi mûfajokat, kirekesztve mindazt, amit teológiai vagy morális szempontból kifogásolhatónak véltek.
A misét ugyan eltörölték, liturgikus, istentiszteleti énekekre azonban nekik is szükségük volt.
Ezeket gyûjtötte egybe a graduál.
Az istentisztelet melletti templomi éneklés, ha lehet, még népszerûbb volt: ezeket a közösségi énekeket a gyülekezeti énekeskönyvek foglalták magukba.
A protestáns azonosságtudat legfõbb kifejezõi az ótestamentumi zsoltárok voltak.
A legkiválóbb nyugat-európai zsoltár-interpretátorokat, Théodore de Beze-t és George Buchanant követve a magyar énekszerzõk versengve készítették a zsoltárparafrázisokat, s a protestáns felekezetek lassan mind igyekeztek elkészíteni saját, teljes zsoltárkönyvüket.
A bibliai históriák
A protestáns énekgyûjteményeknek létezett egy külön típusa, amelyben a magánolvasásra szánt terjedelmes prédikációs énekeket és az elbeszélõ jellegû vallásos (bibliai históriákat és egyéb) mûveket szedték együvé, ilyen a Hoffgreff-énekeskönyv (Kolozsvár, 1554-1555).
Ezekben láttak napvilágot a reformáció eszméit nagy meggyõzõ erõvel és prófétikus hevülettel hirdetetõ oktató énekek.
Prédikátor szerzõik az ország pusztulásának és a török hódítás sikereinek okait a széltében elharapódzott bûnökben látták.
A magyar protestantizmus történelemképét Luther és különösen Philip Melanchthon középkori eszmékben gyökerezõ felfogása, az ún. wittenbergi történetszemlélet alapján a wittenbergi egyetemen tanuló magyar diákok formálták ki.
Eszerint a történelmet Isten alakítja: minden jel arra mutat, hogy a világ vége közel van, s a bibliai Antikrisztus képében elõretörõ török nem más, mint Isten büntetése a világ bûneiért.
Farkas András 1538-ban írt éneke Az zsidó és magyar nemzetrõl az ótestamentumi zsidó nép és a magyarok történelme között von párhuzamot, bemutatva, hogy miként a zsidók pusztulását saját bûneik okozták, akképpen bûneiért bünteti Isten a magyar népet is.
Ez a zsidó-magyar sorspárhuzam rendkívül népszerûvé vált a magyar irodalomban is, Zrínyi Miklós eposzában és Kölcsey Himnuszában is fel-felbukkan.
Még nagyobb költõi erõvel jeleníti meg ugyanezt a gondolatot Szkárosi Horvát András.
Az átokról írt feddõ énekében Mózes bibliai átkait zúdítja a bûneikben megátalkodott magyarokra .
A magyar viszonyokra alkalmazott wittenbergi történelemszemlélet óriási hatással volt a török elleni propaganda 16-17. századi alakulásában.
Prédikációskötetek és bibliafordítások
A reformáció prózai alkotásainak nagy korpuszát teszik ki a prédikációskötetek, más néven postillák.
Oktatói céljukat a gyakorta használt prédikációs exemplumok által érik el - ezek sokszor élvezetes elbeszélésekké, anekdotákká kerekednek.
A protestáns prózairodalom másik jelentõs hányadát a polemikus, hitvitázó mûvek adják.
A legnagyobb hatást mégis a bibliafordítások tették a magyar irodalmi nyelvre.
A Vizsolyi Biblián (1590) Károlyi Gáspáron kívül névtelen munkatársak egész csoportja dolgozott .
Ennek a fordításszövegnek - a sok átdolgozás ellenére - a 20. századig meghatározó szerepe volt irodalmunkban.
Valószínûleg Melius Juhász Péter is elkészítette a teljes Újszövetség fordítását, ez azonban elveszett.
Bogáti Fazakas Miklós az Énekek énekébõl alkotott egyéni hangú parafrázist, mely a magyar nyelvû szerelmi költészet eszköztárából merít .
A kolozsvári Heltai-nyomda körül egy egész Biblia-fordító munkaközösség szorgoskodott, ám munkájuk befejezetlenül maradt.
Heltai Gáspár
A 16. századi magyar prózairodalom legkiválóbb és legsokoldalúbb alkotója Heltai Gáspár, származását tekintve német, eredeti neve Kaspar Helth volt, s erdélyi szász családban született.
Kolozsvári nyomdászként csakhamar a magyar próza legnagyobbjai közé emelkedett.
A részegségnek és tobzódásnak veszedelmes voltáról való dialógusának (1552) magyarsága még itt-ott botladozó, ám ezért kárpótol a párbeszédek elevensége és a nyelv gazdagsága.
Aiszóposz meséibõl készült Száz fabulája (1566) teljesen eredeti módon adja vissza német forrását.
Pesti Gábor pontos, ám szikár meséivel szemben Heltai minden mondata ma is eleven, humora friss és szellemes.
Háló címû könyve egy kiugrott spanyol szerzetes regényes inkvizíciótörténetének adaptációja .
Történetíróként is jelentõs: 1575-ben - már halála után - jelent meg Bonfiniból magyarított s teljesen átdolgozott Chronicája.
A könyv egészében a Mátyás-kultusz jegyében született; Heltai elsõként vonatkoztatta következetesen a moralizáló protestáns történetszemléletet a teljes magyar történelemre.
Bornemisza Péter
Heltai Gáspár mellett a 16. századi magyar protestantizmus másik kiemelkedõ íróegyénisége Bornemisza Péter.
Hatalmas életmûve teljességében a reformáció eszméjét szolgálta.
Szépírói tehetsége minden szaván átüt - írásai ma is rendkívül élvezetesek.
Költõként viszonylag keveset írt, ám az 1550-es években keletkezett Siralmas énnéköm kezdetû búcsúverse a magyar világi líra legtömörebb darabjai közé való.
Bécsi tanulmányai során tanára, Georgius Tanner adta kezébe Szophoklész Élektráját, melyet magyarra fordított, s a mûvet diáktársaival együtt alighanem elõ is adták (Bécs, 1558).
Ez a darab a protestáns humanizmus legtisztább megnyilvánulása.
Bornemisza figyelemmel kísérte a magyar nyelvû szépirodalom fejlõdését, s ezt a régi klasszikus auktorok, pl. Cicero, valamint az egykorú mûvelt nemzetek példája nyomán gyarapítani kívánta .
Mûvének alapgondolata egyszersmind teljesen protestáns: Aigiszthosz és Klüthaimnésztra bukásával az Isten elleni legsúlyosabb bûnök, a gyilkosság és a paráznaság ellen emeli fel a szavát, e vétkekkel szemben a zsarnokölést is megengedhetõnek tartja.
Heltai Gáspárhoz hasonlóan teljesen átalakítja, átírja, aktualizálja forrását.
A görög dráma kórusát egyetlen szereplõvé formálja.
Beilleszt egy teljesen új figurát is, akinek beszélõ neve: Parasitus, õ a késõbbi lézengõ udvari intrikusok típusa.
1578-ban jelent meg Bornemisza Péter Ördögi kísértetek címû könyve, mely rendkívüli hatást tett az egykorú olvasókra, s alighanem ma is a legérdekfeszítõbb írás a 16. századból.
Wittenbergi források alapján Bornemisza a világtörténelem csaknem valamennyi ördöghistóriáját összegyûjtötte, hangsúlyozva a bujaságra ingerlõ ördög mérhetetlen gonoszságát és az ember kiszolgáltatottságát.
Leplezetlen nyíltsággal tárta fel korának szexuális bûneit is, nem kímélve sem önnönmagát, sem a nagyhatalmú fõurakat (pl. a Balassi, a Perényi vagy az enyingi Török családot).
Az Ördögi kísértetek megjelenése óriási botrányt keltett.
A könyv a néprajzi és mûvelõdéstörténeti adatok kifogyhatatlan tára.
Itt olvashatjuk az elsõ ismert - rendkívül archaikus, pogány elemeket is tartalmazó - bájoló imádságokat , melyeket Bornemisza egy Tardoskeddi Szerencse Benedekné nevû asszonytól hallott.
A bájoló imádságokat a hivatalos egyházi fórumok nem nézték jó szemmel, sõt, esetenként üldözték.
Ezekhez igen hasonló folklór-szövegeket századunk néprajzkutatói bõséggel találtak az eleven néphagyományban.
Bornemisza Péter feljegyzett két trufát is, melyeknek fõhõse egy országszerte ismert, Eulenspiegel szabású tréfamester, Trágár Balázs volt.
Az Ördögi kísértetekbõl világosan kiderül, hogy a 16. században nemcsak Salamon és Markalf tréfabeszédeit, hanem Trágár Balázs históriáit is szájról szájra adták, sõt, talán írásba is foglalták.
Szenci Molnár Albert
A protestáns humanizmus irodalmi programjának beteljesítõje Szenci Molnár Albert volt.
Csaknem egész életét külföldön, német nyelvterületen töltötte, munkáival mégis kizárólag a magyar reformációt szolgálta és a hazai tudományt gyarapította.
Nyelvészeti és irodalmi mûvei harmonikus egységet alkotnak teológiai írásaival.
Magyar grammatikája (Hanau, 1610) és nagysikerû latin-magyar, magyar-latin Szótára (Nürnberg, 1604; Hanau, 1611; Heidelberg, 1621) európai színvonalra emelték a magyar nyelvtudományt, s biztos alapokra helyezték a magyar irodalmi nyelvet.
Õ ajándékozta meg a református egyházat a teljes zsoltárkönyvvel.
A Psalterium ungaricum (Herborn, 1607) a hugenotta zsoltárok formahû tolmácsolása .
A 130 féle strófaszerkezetet bravúrosan ültette át magyarra, sikerült a magyar fülnek idegenül csengõ francia dallamokat teljesen meghonosítania .
A bibliatudományban, teológiában és a filozófiában is jeleskedett, olykor költõi játékokra (Lusus poetici, Hanau, 1614), képversekre is jutott ideje.
Közköltészet, népi kultúra
A közköltészet helye az irodalomban
A régi magyar irodalom egyik legérdekesebb szeletét alkotják azok a mûfajok és mûvek, melyek felekezeti, társadalmi és mûveltségi szempontoktól többé-kevésbé függetlenül széles közönség számára íródtak.
Ez a közösségi irodalom persze korántsem volt egységes, számos szerzõ- és befogadótípus létezett.
A népszerû irodalmi mûfajok közös jellemzõje a közérthetõség volt.
Ez a fajta irodalomtípus nem különült el teljesen a többitõl: a protestáns prédikációkban, dialógusokban, különféle alkalmi versekben nagyfokú nyitottságot tapasztalhatunk a profán irodalmi szféra felé.
A lakodalmakon elõadott tréfás házasénekek vagy keresztelõi énekek megõrizték kettõs - egyházi és világi - mûfajiságukat, legalábbis egy ideig.
A 16. század végétõl a protestáns irodalom egyre komorabb színeket öltött: nem értették s nem is tûrték többé az "illetlen" tréfákat.
Az udvari kultúra keretei közé is csupán átalakított, megnemesített formában illeszkedtek be a közösségi költészet elemei, elég, ha Balassi Szép magyar komédiájának népi figuráira vagy a "bécsi virágokról" szóló "latrikánus" versére gondolunk.
Ezekben az udvari költõ mindig kifejezésre juttatja fensõségét a közönségességgel szemben.
A vágáns költészet
Hamisítatlan, hiteles 16. századi népdalt nem ismerünk: az írástudatlan, szájhagyományozó énekköltészet darabjait ekkor még senki sem kívánta lejegyezni.
Ismerjük azonban a némi iskolázottsággal rendelkezõ vándordeákok, a "hegedûsöknek" nevezett mulattatók repertoárjának egyes darabjait - az írásbeliség és az írástudatlan költészet határmezsgyéje ez.
Az Európa-szerte virágzó vágáns költészet magyar megfelelõit adták elõ úton-útfélen, kocsmákban vagy nemesi udvarokban.
Énekeltek virágénekeket, táncdalokat és táncszókat, gúnyverseket - változatos közönségük ízlésének megfelelõen.
A Fanchali Jób-kódexben fennmaradt Pajkos ének voltaképpen nem egy vers, hanem versek sorozata: a század névtelen énekmondóinak nem éppen szalonképes témáit és mûfajait gyûjti egybe: rablás, részegeskedés, egy vénlány kicsúfolása, egy szerelemre éhes lány dala, "cseréptörés", azaz nemi erõszak, egy fõrangú hölgy szerelmi kalandja saját kocsisával - ezek a "pajkosnak", vagyis ocsmánynak mondott jelenetek követik egymást ebben a maga nemében rendkívül ritka költeményben, mely a népdalok legrégibb rétegeivel rokonítható.
A históriás ének
A népi "vígságtevõk" közül fokozatosan emelkedett ki az énekmondóknak az a képzettebb csoportja, mely a szájhagyományozó irodalmi közlésformáktól az írásbeliség felé fordult.
Bár õk is hegedûsöknek és lantosoknak nevezték magukat, miként egyszerûbb társaik, valójában lenézték a kocsmai muzsikusokat.
Költészetükben az írástudatlan versszerzés poétikai eszközei és maga a hegedûs-magatartásforma gyakran ironikus formában jelentkeznek .
A léha verstémák helyett a lantosok inkább történeti tárgyakat választottak.
Verseiket akrosztichonnal és kolofonnal igyekeztek megvédeni az illetéktelen felhasználóktól.
Õk a históriás énekek szerzõi.
Mátyás korából való a legkorábbi históriás ének, a Szabács viadala.
A Száva melletti vár 1457. február 15-i bevételérõl szóló ének meglepõen fejlett rímelésû - hitelességét ma is többen vitatják.
Pannónia megvételét archaikus alliterációkban gazdag versekben beszéli el Csáti Demeter, a 16. század elején élt ferences szerzetes.
Szilágyi Mihály és Hagymási László históriája a népballadákban és a szomszéd népek költészetében él tovább .
Ilosvai Selymes Péter számos történeti éneket írt, nevét azonban kétségtelenül egyetlen mûve, a Toldi Miklósról szóló ének tette híressé - Arany János Toldija által.
Igazi rangot ennek a mûfajnak Tinódi Sebestyén adott.
Ma leginkább haditudósítónak neveznénk õt: a török-magyar küzdelmek színtereit járva a legfrissebb harci események híreit szállította várról várra.
Verseit önmaga adta elõ, a maga szerzette dallamokra énekelve, a hõsiesség példáival lelkesítve a vitézeket országszerte .
Énekei gyûjteményes kiadását még életében Georg Hoffgreff adta ki Kolozsvárott.
Az 1554-es Cronica címében is jelzi, hogy a magyar nyelven írt verses história a humanista történetírással azonos megbecsülést követelt magának, a valóság közlését fontosabbnak tartotta a fikciónál s a díszes, kimûvelt verselésnél.
A humanisták méltányolták történetírói érdemeit: Zsámboky János latin prózára fordította az Eger vár viadaljáról szóló énekét.
Ma is kerülnek elõ olyan adatok, amelyek alátámasztják Tinódi verseinek történeti hitelességét.
Wathay Ferenc
A 16-17. század fordulóján alkotott Wathay Ferenc.
Végvári katonaként sajátította el azt a sokszínû irodalmi mûveltséget, amelyet a végek "vitézlõ oskolája" adott.
Életútja is tipikus katonasors: Székesfehérvár 1602-es ostromakor török fogságba esett.
A konstantinápolyi Galata várába zárva raboskodott évekig.
A börtönben puszta kedvtelésbõl énekeskönyvet állított össze saját verseibõl, önéletrajzát is megírta.
Ismerte õ már Balassi költészetét, anélkül azonban, hogy az udvari szerelem mibenlétét érzékelte volna.
Írt protestáns bibliai históriákat és vallásos verseket, alkotásainak zömét mégis a Tinódi modorában szerzett históriás énekek, katonaénekek és a kéziratos énekeskönyvek népszerû szerelmes verseivel rokon lírai darabok adják.
Legszebb verse a távoli Magyarországon maradt feleségéhez írt fülemüle-éneke , mely a népdalgyûjtésekbõl jól ismert rabénekek motívumkincsébõl építkezik.
Kéziratát ügyes kézzel festett, ám naiv illusztrációkkal díszítette.
Talán a török miniatúrafestészet hatása is felfedezhetõ ezeken a megható vízfestményeken.
A Wathay-énekeskönyv mintegy összegzése a 16. század közösségi verskultúrájának.
Ez a kultúra sok szállal kapcsolódott a protestantizmus népnyelvi mozgalmához, a humanista és udvari szférákig azonban alig hatott el.
A 17. században elõtérbe kerülnek a közvélemény-formálás modernebb módozatai.
A históriás ének helyét egyfelõl az újságok és a politikai publicisztika, másfelõl a barokk eposz veszik át.
Elitköltészet, udvari kultúra
Az udvari költészet kialakulása
A nemzeti nyelvet az udvari költészet mûvelõi fejlesztették tudatosan kimûvelt irodalmi nyelvvé.
A nép nyelvén való ékesszólás elméletének és gyakorlatának kialakítása nem a reneszánsz, hanem a középkor vívmánya: az udvari típusú szerelmi költészet már a 11-13. században virágzott a provanszál, a toszkán és szicíliai udvarokban.
Dante korában "édes, új stílusnak" (dolce stil nuovo) nevezték az udvari költészetet.
Ennek "újdonsága" a szerelmi tematika és a lovagi nõkultusz volt, "édességen" pedig a népnyelv retorikai kimunkáltságát, Dante szavával a "kiváló népnyelvet" értették.
A szerelmi tematikából és a magyar nyelv kimûvelésének igényébõl nálunk Balassi Bálint és tanítványai alkottak egységes irodalmi programot, mely - hála Balassi rendkívüli tehetségének - teljes egészében meg is valósult.
A széphistóriák
Balassi Bálint felléptével egy idõben - feltehetõleg az õ és költõbarátai hatására - a 16. század utolsó harmadában elterjedt a szerelmi tárgyú verses történetek, a széphistóriák divatja.
Füzetes ponyvanyomtatványokként láttak napvilágot, olvasóik szó szerint ronggyá olvasták õket.
Az 1577-ben, Sárospatakon keletkezett Eurialus és Lucretia költõje ismeretlen.
Szerzõje, a Pataki Névtelen egy latin nyelvû erotikus novellát dolgozott fel a magyar udvari költészet stílusában.
A mû költõi nyelve oly mértékben rokon Balassi udvari szerelmi költészetével, hogy sokan õt magát vélik a vers írójának.
A 19 szótagos Lucretia-sor felhasználásával alkotta meg Balassi Bálint a Balassi-strófát.
A széphistóriák legszebbike kétségkívül Gergei Albert Árgirusa.
Ez a mû Vörösmarty Mihály Csongor és Tündéjének forrása.
A királyfi és a tündér evilági és túlvilági szerelmi kalandjait elbeszélõ vers legfõbb erénye abban áll, hogy mentes minden moralizáló toldaléktól: színtiszta tündérmese.
A mû folklorikus és mitikus motívumai tökéletesen beleillenek az udvari szerelem koncepciójába: Árgirus és a tündér szerelmi párbeszédei Balassi költõi nyelvén szólalnak meg.
Gergei Albert Árgirusa a régi magyar irodalom történetének legnagyobb irodalmi rejtélyei közé tartozik.
A szerzõ állítása szerint "olasz krónikából" fordította a verset, ezt azonban mindezidáig nem sikerült megtalálni.
Eredménytelenek voltak azok a törekvések, amelyek a vers cselekményét a világ mesefolklórjában és az európai irodalom egészében igyekeztek felkutatni.
Az antik görög, a keleti és a kelta eredet mellett egyaránt számos érv szól, nem ismerünk azonban olyan szöveget, amelyben az Árgirus cselekményének fõbb mozzanatai együttesen megtalálhatók.
Balassi Bálint
Balassi Bálint jelentõsége
Balassi a magyar nyelvû szerelmi líra megteremtõje, az egyéni hangú vallásos költészet elsõ nagy alakja.
Az utókor sokáig csak ez utóbbiként tartotta számon, hiszen nyomtatásban csak az istenes énekei jelentek meg, azok is csak jóval halála után.
Szerelmes verseit a múlt század végén fedezték fel az ún. Balassi-kódexben, mely a - feltehetõleg - töredékes Maga kezével írt könyvet tartalmazza.
A 17. századi ismeretlen másoló a következõ sorokkal vezeti be a kódexet: "Következnek Balassi Bálintnak kölem-kölem féle szerelmes éneki, kik között egynéhány isteni dicsiret és vitézsigrõl való ének is vagyon."
Balassi a reneszánsz költészet tudós mûvelõje: a zárt kötetkompozíción belül az egyes versek szerkezete is kimunkált.
A versformát is megújítja (Balassi-strófa).
Pályája során válik el a dallam és a szöveg egymástól: korai versei még énekek, nótajelzéssel ellátva - élete végén e jelzéseket elhagyja.
Balassi mûfaji újítása a reneszánsz udvari dráma: a Szép magyar comoedia, ennek a mûvének teljes szövegét csak az 1950-es években fedezték fel.
Feltehetõleg õ volt a központi alakja annak a költõi akadémiának, amelyet "nyolc ifjú legény"-ként szokás emlegetni, és akik "az magyar nyelven való versszerzésen egymással vetekedtek".
Szerelmi költészete
Balassi szenvedélyes életet élt.
Költõként nyilván jól ismerte a korabeli virágénekeket.
Szerelmes versei eleinte mégis a lovagi költészethez hasonlítanak: a szerelmes férfi istenként tiszteli szíve hölgyét, viszonyuk a hûbéri alávetettséget idézi fel.
Ebben a korai korszakban a megverselt nõket valódi nevükön nevezi, s csak késõbb választ álneveket számukra (Losonczy Annából így lesz Julia , másokból Célia vagy Fulvia).
Ez a gesztus is mutatja, hogy Balassi a reneszánsz költészeteszményhez közelít.
Az antik minták (Ovidius), mitológiai alakok (Cupido) átvétele után a neolatin költészet (Marullus, Angerianus, Joannes Secundus) hatása is megjelenik.
Mûvészetének reneszánsz jellegét nemcsak az imitatio adja.
Fontos vonása a versek nagyobb kompozícióba való szerkesztése.
A Balassi-kódexben hiánytalanul fennmaradt elsõ (33 versbõl álló) egység után egy második, feltehetõleg szintén 33-asra tervezett ciklus található.
Ennek alapja Balassi (Credulus - jelentése: hiszékeny) és Anna (Julia) szerelmének története: a költõ 25 versben meséli el a reménytelen, petrarkista szerelem valamennyi gyötrelmét.
(Ezt szokás Julia-ciklusnak nevezni.)
Többféle kötetterv töredékét, illetve lehetõségét vélik a kutatók felfedezni a hiányosan ránk maradt életmûben.
Utolsó ismert megkomponált versfüzére - az egyetlen saját kézírásával fennmaradt - Cím nélküli gyûjtemény .
A ciklus minden darabja egyetlen versszakból álló epigrammaszerûen tömör kép - mindegyike egy-egy Balassi-strófa.
Vallásos költészete
A Balassi-kódex mindkét ciklusa tartalmaz istenes énekeket - ezekhez feltehetõleg tervezett egy harmadik, vallásos verseket tartalmazó 33-as gyûjteményt.
Ha ez megvalósult volna, a teljes kötet bevezetõjéül a 99 soros Három himnusz a Szentháromsághoz címû verset szánhatta.
A számok jelképesek: a hármas a Szentháromságot, a 33 a krisztusi korra, és a talán éppen ennyi idõs költõre utalhat.
Balassi istenes énekeit lehet szuprakonfesszionálisnak (felekezetek felettinek) nevezni.
Erre nemcsak az ad okot, hogy a költõ élete folyamán megváltoztatta vallását, hanem az is, hogy az Istenes énekek gyûjteményét a késõbbiekben egyaránt gyakran adták ki a katolikusok és a protestánsok.
A szövegeket vizsgálva azonban a protestáns jelleg az uralkodóbb: a zsoltárátköltések forrásai Théodore de Beze és George Buchanan latin zsoltárparafrázisai.
A gyülekezeti énekekbõl is merít, amikor a perlekedõ, az Istennel személyes (közvetítõ nélküli) kapcsolatot fenntartó hangon szólal meg.
Rendkívül modernnek hat az a kételyekkel teli, tépelõdõ, Istent és az iránta érzett hitet keresõ gesztus, ami Balassi legszebb vallásos verseinek visszatérõ motívuma .
A Szép magyar comoedia
Cristoforo Castelletti Amarilli címû (1587) olasz nyelvû pásztorjátékát ülteti át Balassi (1588) a Losonczy Anna-szerelemhez nagyon is illõ komédiává.
(A fõszereplõk neve a Julia-ciklussal megegyezõen itt is Julia és Credulus.)
A mû vége - ellentétben a való élettel - szerencsés: a különféle félreértésekbõl adódó kalandok során egymást elveszítõ, majd fel nem ismerõ szerelmesek összeházasodnak.
Ez a zárás nemcsak egy Annának szóló kérés, hanem egyúttal a humanista felfogáshoz is kapcsolja a drámát, mely szerint a tisztességes szerelem házassággal végzõdik.
A komédia Prologusában irodalmi elveit és céljait fogalmazza meg Balassi.
A mûfajteremtõ szándék mellett nagy jelentõséget kap a magyar nyelv meggazdagításának programja.
Az erazmista és protestáns hagyományoktól eltérõen a költõ tárgya nem a történelem, nem is a vallásos jellegû moralizálás, hanem a szerelem.
A reneszánsz korára jellemzõ témaválasztás mellett a szerzõ célja is korszerû: az oktatás helyett gyönyörködtetni, szórakoztatni kíván.
Egy katonaének - In laudem confiniorum (A végek dicsérete)
A vers a zárt, arányos szerkesztés mintapéldája.
A 9 versszakból az elsõ (megszólítás és költõi kérdés) és az utolsó (költõi felkiáltás és áldáskérés) strófa ódai keretbe foglalja a mûvet, melynek éppen a közepén, az 5. versszak középsõ sorában fogalmazza meg a költõ üzenetének lényegét.
Ez a 3 strófa adja a vers retorikai keretét, s ezek szintén 3-3 versszakot fognak közre: a 2-4. és a 6-8. szakaszok életképszerûen a vitézi életmód tipizált jeleneteit idézik fel.
Mindkét belsõ egység az "ellenség" feltûnésével kezdõdik, ám míg a portya az elsõ részben az éjszakai nyugalommal fejezõdik be, a második képben az ütközet vége sokak számára már a végsõ nyugalom, a hõsi halál.
A páros szakaszok mozgalmasabbak, a páratlanok - alkalmazkodva a három keretstrófához - leíró jellegûek.
Az elsõ és utolsó versszak nyelvtani szempontból is összetartozik: mindkettõ alanya többes szám 2. személyû, a vitézeket a közülük való költõ "ti"-ként szólítja meg.
A többi strófában az alany többes szám harmadik személyû.
Kiválóan érzékelteti ezzel a szerzõ, hogy belül van ugyan ezen a körön, de dicséretének hitelessége kedvéért kívülállóként kell e himnikus, magasztos szavakat leírnia.
Rimay János és a késõreneszánsz irodalom
A 17. század elsõ évtizedeiben meglehetõsen átalakult Európa szellemi arculata.
A felekezeti ellentétek kiélezõdtek, az ideológiai frontok megmerevedtek.
Ez a periódus a reneszánsz válságkorszaka.
Kétségtelen, hogy a humanista mûveltségeszmény egyre kevésbé felelt meg a kor "modern", praktikus követelményeinek.
Balassi Bálint irodalmi örökségét tanítványai, követõi megpróbálták ápolni, jóllehet védekezésre kényszerültek a felekezeti szigorral szemben.
Balassi leghûségesebb tanítványa Rimay János volt.
Csodagyerek hírében állt, Balassi kikérte és megfogadta a tíz-tizenkét éves költõ véleményét verseirõl.
Mestere emlékét egy nagyhatású gyászköltemény-ciklusban, a Balassi-epicédiumban örökítette meg (1596).
Ez a bonyolult, mély értelmû alkotás a tizenöt éves háborúban hõsi halált halt Balassi Bálintot és öccsét, Ferencet Pallas és Mars, vagyis a kultúra és a vitézség mintaképeiként mutatja be.
A Homérosz-utalásokkal teli Epicédiumnak kitapintható epikus szerkezete van, mely nagy hatást gyakorolt Zrínyi Miklósra is .
Rimay összegyûjtötte és ki szerette volna nyomatni Balassi teljes költõi életmûvét, ez a kiadás azonban nem valósult meg, csupán a kötet elõszava ismeretes.
Ebben Rimay védelmébe vette mestere szerelmi költészetét, mely Rimay szerint alapvetõ feltétele a nemzeti irodalmi nyelv létrehozásának.
Rimay szerelmi lírája Balassi költészetének nem utánzata, hanem tudós imitatio.
Rimay a humanista irodalom poétikai követelményeit juttatta érvényre a Balassi megalkotta udvari költészet keretein belül.
Mindez új stílust eredményezett, melyben a túlzás, a rafinéria és a diszharmónia uralkodik a reneszánsz formarend helyén.
Ez az új stílus a manierizmus.
A késõ reneszánsz irodalmi program eszmerendszeréül a humanizmus utolsó hajtása, a neosztoicizmus szolgált.
Legszebb verseit, pl. a fia halálakor szerzett éneket ez a vigasztaló gondolatrendszer hatja át.
Rimay levelezésben állt az irányzat megteremtõjével, Justus Lipsius németalföldi filozófussal is.
Rimay egy, a maga nemében páratlan - verset prózával elegyítõ - ciklust állított össze a felekezeti küzdelmeken túlemelkedõ vallásosság és a sztoikus morál témakörében.
Az Ez világ, mint egy kert kezdetû verse Balassi Katonaénekének mélabús, sztoikus iróniával teli párdarabja .
Megkomponált versgyûjteményét Balassi istenes énekeivel együtt, közös kötetbe szerkesztve kívánta megjelentetni, ám ez csak halála után, szándékaitól független módon látott napvilágot.
Rimay intenzív irodalomszervezõ tevékenységet folytatott.
Az udvari típusú szerelmi költészet mûvelõit már maga Balassi Bálint egyfajta versíró csoportba szervezte (nyolc ifjú legény), ennek valószínûleg Rimay is tagja volt.
Késõbb mestere költészetének kedvelõibõl létrehozott egy Pallas isten nevét viselõ laza irodalmi csoportosulást.
Lipsius magyarországi híveivel folyamatosan ápolta kapcsolatait, irodalmi levelezésben állt a késõhumanizmus és a szervezõdõ ellenreformáció képviselõivel, pl. Náprágyi Demeterrel és Pázmány Péterrel.
Rimay a magyar nyelvû irodalomkritika elsõ mûvelõje: Prágai András sztoikus szellemû fejedelmi tükrét, a Fejedelmeknek serkentõ óráját (Bártfa, 1628) a manierista poétika ismérvei alapján bírálta egy Rákóczi Györgyhöz írott levelében.
A kibontakozó ellenreformáció
A tridenti zsinat befejeztével (1564) az egyház kettészakadása is visszavonhatatlanná vált.
Korábban sokan még reménykedtek az ellentétek elsimíthatóságában.
Ekkorra azonban a katolikus egyház Magyarországon igencsak háttérbe szorult a reformáció erõivel szemben.
A Pázmány Péter vezette 17. századi katolikus újjáéledés azokból a centrumokból indult ki, amelyeket a 16. század során végig sikerült megtartani az egyház befolyása alatt: Nagyszombatból és Pozsonyból.
Telegdi Miklós - a nagyszombati iskolával és nyomdával a háttérben - sikerrel vette fel a küzdelmet Bornemisza Péterrel.
Az ország rekatolizációjára a jezsuiták betelepítése kínált valódi esélyt.
A katolicizmus e modern képzettségû, elszánt élharcosai mind a királyi Magyarországon, mind Erdélyben többször megpróbálták megvetni a lábukat, és kiépítették intézményrendszerüket: különösen a jezsuita iskolákat, ebben volt fõ erejük.
Elsõ jelentõs magyar képviselõjük Szántó István volt, aki állítólag teljes katolikus bibliafordítást készített a Vulgata alapján - sajnos kézirata elveszett.
Így a katolikus biblafordítás feladata egy másik jezsuitára, Káldy Györgyre várt.
A jezsuitákat újra meg újra kiûzték Magyarországból és Erdélybõl: 1603-ban Kolozsvárott földig rombolták rendházukat, a páterek azonban nem sokat törõdtek az õket övezõ gyûlölettel: amint lehetõségük volt, visszatértek.
Pázmány Péter
Az ellenreformáció sikerét a Bocskai-felkelést követõ idõszak új politikai berendezkedése készítette elõ.
Az 1608-as országgyûlésen a magyar fõrendek kiegyezésre jutottak a Habsburg-házzal, s egyre inkább felismerték, hogy érdekeiket a katolikus egyházon belül érvényesíthetik a legsikeresebben.
Ez a folyamat többek között Pázmány Péter esztergomi érsek irodalmi, szervezõ, iskolaalapító és térítõ munkássága révén vált visszafordíthatatlanná.
A jezsuitából lett kardinális egy egészen új, modern értelmiségi-típushoz tartozott: bámulatos felkészültség, éleslátás, gyors reagáló képesség, következetesség és mindenekelõtt átütõ írói tehetség jellemezték.
Itáliából és Grazból hazatérve a magyar szellemi életben rövid idõn belül kétségkívül övé lett a vezetõ szerep - ezt protestáns ellenfelei is elismerték.
Kiváló humorral forgatta a nemzeti nyelvû irodalom fegyverét, melyet a reformáció képviselõi használtak elõször, s melyet most teljes erejébõl ellenük - pl. az evangélikus Magyari István és a kálvinista Alvinczi Péter ellen fordított (Felelet, Nagyszombat, 1603; Öt szép levél, Pozsony, 1609).
Fõ mûve egy kristálytiszta logikával felépített polemikus teológiai mû: a Kalauz (Pozsony, 1613), mely összefoglalja és rendszerezi a katolikus alaptételeket - szemben a protestáns kifogásokkal .
Ellenfelei alig tudtak magukhoz térni a megrázkódtatásból, melyet ez a könyv okozott.
Kénytelenek voltak latinra fordítani és Wittenbergbe küldeni, hogy az ottani teológusok méltóképp megválaszolhassák.
Másik grandiózus alkotása az élete végén kiadott Prédikációk (Pozsony, 1636).
Ebben a mûvében nyilatkozik meg leginkább Pázmány utánozhatatlan stílusa: nem fülgyönyörködtetésre törekedett, de mégis azt mûvelte.
Kétségtelenül díszes, körmondatokban gazdag próza ez, varázsának titka azonban megfejthetetlen, s aligha tömöríthetõ az irodalmi barokk kategóriájába.
Stílusa, írásmûvészete jelentõs befolyással volt a Nyugat íróira, különösen Kosztolányi Dezsõre.
Zrínyi Miklós
Zrínyi Miklós jelentõsége
Õsi, fõúri, horvát és magyar családban született, dédapja az 1566-os szigetvári hõs volt.
Zrínyi nem csupán a magyar irodalomtörténet jelentõs alakja, hanem európai távlatokban is kiemelkedõ mûveltségû, széles látókörû történelmi személyiség: politikus és hadvezér.
"Zrínyi egészen koráé" - írta róla Arany János, és ezt úgy kell értenünk, hogy Zrínyi tudatosan alakította önmagát mint politikust és mûvészt korszerûvé.
Elkötelezettsége, ízlésvilága, életszemlélete korából fakadt.
Az a ritka ember, akinél az életmû, az ideológia, a magasrendû erkölcsiség, a társadalmi rang és elhivatottság, a mûveltség és a konkrét tevékenység szerves, szétválaszthatatlan egységet alkot.
Zrínyi fõbb mûvei ezt a sokoldalúságot tükrözik.
Politikusként felismerte, hogy a magyar önállóság egyetlen esélye az, ha a török kiûzésében önerejére támaszkodik - akár a Habsburgok ellenében is.
Ennek érdekében szenvedélyes hangú értekezõ prózájában , levelezésében és szépirodalmi mûveiben egyaránt sürgette a magyar politikai erõk minél szélesebb méretû összefogását, s e nemzetegyesítõ program keretében felülemelkedett a katolikus-protestáns viszályon is.
Eszménye egy korszerû magyar hadsereg, valamint az erõs nemzeti királyság volt, példaképe Attila, illetve Mátyás király , felelevenítve ezzel a 16. századi Mátyás-kultuszt.
Az ideológiai propagandának és az irodalomnak az összefonódása nem állt távol a barokk mûvészeteszménytõl.
Zrínyi íróként tudatos újító volt: számos mûfajt õ honosított meg irodalmunkban, õ közölt nyomtatásban elõször szerelmes verseket, ám talán a legfontosabb, hogy õ írta az elsõ magyar nyelvû eposzt.
Az Adriai tengernek Syrenája
Zrínyi költõi mûveit - Balassihoz és Rimayhoz hasonlóan - megkomponált kötetbe rendezte (Bécs, 1651).
A kötet címe magyarázatra szorul: a Syrena szirént jelent, az Adriai-tenger a Zrínyi-birtokok déli határa volt, tehát a cím így is olvasható: "Magyarország költõje, gróf Zrínyi Miklós".
A kötetben szerelmes idillek elõzik meg az eposzt, utána pedig elégiák, bölcselkedõ epigrammák következnek, majd egy vallásos-hazafias óda (Feszületre), végül pedig a Peroráció zárja a kompozíciót.
A szerkezetet nem a puszta kronológia határozza meg.
Az ember szellemi életében elõször a szerelemé a fõszerep, majd következik a férfikor, a hazáért való küzdelem, a földi dicsõség - ámde mindkettõt elpusztítja a halál.
A halált azonban túléli a hírnév, mely Zrínyinél az idõt is legyõzi, sõt, a vallásos megdicsõülésnél is fontosabbá válik.
Ez a halhatatlanság viszont nem a költõé, hanem a vitéz harcosé.
Lírájának is lényeges eleme a heroizmus.
Verseiben Marinót, az olasz barokk egyik képviselõjét követte, de hangvétele tragikusabb és drámaibb, egyszersmind egyszerûbb is mesterénél.
Az olasz formák magyar változatainak meghonosítására törekedett, mûfaji és kompozíciós újításokat alkalmazott.
Obsidio Szigetiana - Szigeti veszedelem
Az eposz célja többirányú.
Elsõsorban az a nagyon is nyilvánvaló üzenet, hogy a száz évvel korábbi török-magyar küzdelem emlékének felelevenítésével ráirányítsa az olvasók figyelmét arra, hogy a török kiûzése a legfõbb cél.
A törököt Isten küldte büntetésül a magyarság ellen, mert Magyarországon eláradt a bûn, s ez a bosszú "harmad-negyed ízig" fog tartani - azaz éppen a dédunoka Zrínyi idejében érhetne véget.
Ám az isteni harag és beavatkozás egy újabb jelentésréteget hordoz: a hitetlen pogányok ellen az igaz hívõk védhetik meg a kereszténységet.
Zrínyi morális, vallásos üzenete összhangban áll az ellenreformáció eszmevilágával, az eposz megformáltsága, mintakövetése pedig a barokk ízlést tükrözi.
Az eposz alapkoncepciója egy paradoxon: a vesztes szigetvári hõsöket úgy kell bemutatni, hogy az olvasó mégis gyõztesnek lássa õket.
Ez a szerzõi feladat teljes mértékben megfelel a barokk eszménynek.
Az ellentmondást úgy oldja fel a szerzõ, hogy a támadó török sereg Szigetvár alatt nem a bûnös magyarsággal ütközik meg, hanem egy emelkedett erkölcsiségû csapattal.
A katonákat ugyan fizikailag meg lehet semmisíteni, de olyan morális értékeket képviselnek, amelyek a török sereget felmorzsolják, szétzüllesztik.
(Természetesen az is fontos, hogy a költõ Zrínyi saját dédapjának tulajdonítja a szultán halálát.)
A szigetváriak dicsõségét a szerkesztés is alátámasztja: az eposz a mennyben kezdõdik, Isten haragjával, s a mennyben is ér véget, amikor a megbocsátó Isten magához emeli valamennyi szigetvári hõst.
Források
Az eposz forrásairól maga a költõ ír elõszavában: elsõsorban antik mintákat követett, Homéroszt és Vergiliust.
Nagy mértékben hatottak Zrínyire a korabeli itáliai eposzszerzõk mûvei, ezek közül is a legfontosabb Tasso eposza, a Megszabadított Jeruzsálem.
Az Aeneis és a Zrínyiász témamegjelölése szó szerint megegyezik.
Aeneas alakja a középkori hagyomány szerint figura Christi, azaz Krisztus mása, jelképe, és Tasso saját eposzi hõsét erre a vallásos, jámbor (pius) mintára alkotta meg.
Zrínyi a dédapa figuráját egyfelõl sokkal emberközelibbnek, elevenebbnek ábrázolta, mint költõelõdei saját hõseiket, másfelõl az õ számára a szigetvári hõs athleta Christi, a hit bajnoka, aki Jézust követve saját véráldozatával váltja meg az egész magyarságot a bûnöktõl, s nyeri el számukra is az isteni kegyelmet.
Ugyancsak az elõszóban utal Zrínyi arra, hogy ismeri és felhasználja a jelentõs humanista történetírók munkáit (Zsámboky János és Istvánffy Miklós latin nyelvû mûveit), ám mint fontos mûvészi elvet, ezt is hozzáteszi: "Fabulákkal kevertem az históriát".
Zrínyinek igen jelentõs könyvtára volt, melynek jegyzéke a hagyatéki leltárban fennmaradt, s a könyvek jó része ma is megtalálható a zágrábi Nemzeti és Egyetemi Könyvtárban.
Sajnos, nem maradt fenn az az inventáriumban megemlített kéziratos gyûjtemény, mely Balassinak "fajtalan éneki"-t (szerelmes verseit) tartalmazta.
Ez az adat rendkívül fontos, egyrészt mert jól mutatja, hogy Balassi költészete hogyan terjedt és volt ismert a halála utáni évtizedekben, másrészt hogy Zrínyi szerelmi lírája a magyar udvari költészet folytonosságát jelzi.
A barokk udvari költészet
Zrínyi mûve összetett, többrétegû alkotás, így nem számíthatott széleskörû közönségsikerre.
Kortársai, követõi között azonban többen is akadtak, akik népszerû, olvasmányos írásokkal igazi szórakoztató irodalmat hoztak létre.
Irodalmár püspökök, versszerzõ kanonokok és udvari papok színezik a Szent Szív, a négy végsõ dolog (halál, ítélet, pokol, mennyország) vagy a végítélet "utolsó trombitaszavának" hatásos, barokk tematikáját - ez utóbbi tárgyat ifjabb Darholcz Kristóf kiváló prózafordítása, a Novissima tuba (Kassa, 1639) is feldolgozza .
A szellemi élet nemesi származású képviselõi a fõúri udvarokban éltek, s tevékenységük sokrétû volt: az udvari reprezentáció szolgálatában feladatuk közé tartozott a fõúr tetteinek heroizálása, családi életének megörökítése is.
E típus legkiválóbb képviselõje Gyöngyösi István, aki már életében népszerûvé vált.
Verses epikája épít a Tinódi- és Zrínyi-féle történelmi tradícióra.
Ismerte Balassi szerelmi költészetét, s így életmûve e költõi hagyomány folytatója is.
Poétikai-retorikai szempontból a legtudatosabb szerzõk közé tartozik, errõl több mûvének elõszava tanúskodik.
Bravúros verselése, technikai képzettsége, gördülékeny nyelve, képteremtõ ereje a 18. századra a legnépszerûbb íróvá emelte.
Komoly hatással volt az utókorra.
Tudatosan fejlesztette nyelvünket, s bár Kazinczy késõbb azzal vádolta, hogy elrontotta a magyarok ízlését, nyelvújítóként mégis elõdjének tartotta.
Gyöngyösi patrónusai a kor legkülönbözõbb politikai köreinek reprezentánsai: a költõ Zrínyi nézeteit képviselõ Wesselényi Ferenc nádor, az udvarhû Esterházy Pál (aki maga is sokoldalú mûvész), Thököly Imre, a kurucok fejedelme (az õ házasságára írta híres epithalamiumát), a labanc Koháry István, aki sokáig Thököly fogja volt, s szintén foglalkozott költészettel , valamint a császárpárti Andrássy Péter, akinek Chariclia címû mûvét ajánlotta.
Puritanizmus és enciklopédizmus
A katolikus elõretörés fokozatosan háttérbe szorította a reformáció erõit, melyek a 17. században maguk is egyre megosztottabbá váltak.
Új irodalomszemlélettel leginkább a hollandiai és angliai egyetemekrõl hazatérõ puritánusok jelentkeztek a század közepén.
Idehaza I. Rákóczi György özvegyének, Lorántffy Zsuzsannának sárospataki udvarában találtak menedéket.
Medgyesi Pál az angol puritanizmus egyik alapmûvét, Lewis Bayly Praxis pietatisát ültette át magyarra nagy retorikai invencióval (Debrecen, 1636), ez a mû a szigorú önvizsgálaton alapuló, külsõ kötöttségektõl mentes egyéni vallásosság kézikönyve.
Gyakorlatias szemlélete elutasítja a manierista "udvari piperét".
A puritánusok modern mûveltségideálját az oktatás reformját sürgetõ enciklopédisták fogalmazták meg.
Sárospatakon ez idõ tájt a kor legnagyobb pedagógusa, a "mindentudás" lehetõségét kutató Comenius is tanított.
Az erdélyi Apácai Csere János európai színvonalon, a legjobb kézikönyvek alapján tanulmányozta az enciklopédikus ismeretszerzés módszereit és a tudományos ismeretek teljességének logikus rendszerbe foglalására vállalkozott - magyar nyelven (Magyar encyclopaedia, Utrecht, 1653).
Forrásai között Descartes mûvei is szerepeltek, Apácai kartéziánizmusa azonban következetlen és ellentmondásos - így sem kerülhette el a földhözragadt rágalmakat.
A korszak egyik legtehetségesebb protestáns személyisége Tótfalusi Kis Miklós.
Amszterdamban képezte ki magát a kor egyik legjelentõsebb betûmetszõjévé és tipográfusává.
Az õáltala metszett, klasszicizmusba hajló "hollandi antikva" betûk Európa-szerte mértékadó remekmûnek számítanak még ma is.
Mesterségbeli tudását egészében a magyar olvasók szolgálatába kívánta állítani, amikor Amszterdamban kinyomtatta olcsó, "kisded formátumú" Bibliáját (1685).
A racionális bibliakritika elvei szerint korrigálta a Szentírást, ezért idehaza megvetést, szidalmakat kellett elszenvednie.
Hiába védekezett elkeseredetten híres, önéletrajzi fogantatású Mentségében (Kolozsvár, 1698), az egyházi és világi elöljáróságnak sikerült lelkileg teljesen megtörniük a nemesi öntudattal rendelkezõ, modern polgári mentalitású tipográfust .
Emlékírók
A barokk kori próza kiemelkedõ alkotásai az emlékiratok, naplók, önéletírások.
Nyomtatásban általában nem jelentek meg, de kéziratos formában terjedtek és ismertek voltak.
Nem sajátosan magyar jelenségrõl van szó, hiszen Európa-szerte kedvelt mûfaj volt a memoár.
Nem elõzmény nélküli e mûfaj a magyar irodalomban: Vörö smarti Mihály (1572-1645) 1610-ben kezdte el írni Megtérése históriáját (1634).
A szerzõ kálvinista prédikátor volt, aki Pázmány Péter hatására katolizált, könyve egyfelõl vallomás, másfelõl a hitvitázó irodalommal rokon teológiai mû.
Emlékíróink általában koruk nevezetes személyiségei voltak, többnyire politikusok, és mûveik rabságban, számûzetésben keletkeztek.
Visszaemlékezéseikben leggyakrabban a történelmi helyzetüket és cselekedeteiket igyekeznek tisztázni - így ezek a munkák tudatosan szubjektívek.
Ennek ellenére a memoárok fontos történelmi források is.
Kemény János (1607-1662), a késõbbi erdélyi fejedelem a tatárok két éven át tartó rabságában, a Krím-félszigeten írta le életének és korának sorsdöntõ eseményeit, sok anekdotával színesítve a száraz történelmet.
Ugyanerrõl a korról írt Szalárdi János (1616-1666) Siralmas magyar krónika címmel históriát.
Bár önmagáról egyes szám harmadik személyben beszél, a szubjektív részletek, leírások miatt mûvét nem történetírásnak, inkább memoárnak tartjuk.
Bethlen Miklós jórészt már Buda és az ország visszafoglalása után írta mûveit, azok mégis a megelõzõ korszak eszmekörében születtek.
Szent Ágostont és Petrarcát tekinti példaképeinek, s élete alkonyán bécsi fogságában megalkotott Önéletírásából egy igen mûvelt, árnyaltan gondolkodó politikus és mélyen hívõ lélek számvetése rajzolódik ki.
Zrínyi Miklós halálakor õ is ott volt a vadászaton, az õ leírásából ismerjük a baleset részleteit.
A török kiûzése sem az irodalmi, sem a politikai élet képviselõi számára nem jelentett megkönnyebbülést, igazi korszakhatárt.
A kultúra keretei jó ideig még változatlanok maradtak, a szellemi élet, a közhangulat - ha lehet - még nyomottabbá vált.
A HÓDOLTSÁG TÖRÖK IRODALMA
A török irodalomtörténet rétegei
A Hódoltság kultúrtörténetének elmaradhatatlan, jóllehet eddig alig vizsgált fejezete az irodalomtörténet.
Az oszmán irodalomban - minõségi szempontból - alapvetõen három réteget különböztetünk meg: a népi, az ásik- és a díván-irodalmat.
Egy másik csoportosítási lehetõséget kínál az egyes szerzõknek és mûveiknek a Hódoltsággal való kapcsolata.
Ebbõl a szempontból különbséget tehetünk a Hódoltságban ismert, de nem ott keletkezett mûvek; a Hódoltságról szóló mûvek és a Hódoltságban keletkezett mûvek között.
Az elsõ csoport a Hódoltságba érkezõ szellemi javakat, a második a Hódoltság iránti érdeklõdést, míg a harmadik a helyi szellemi aktivitást tükrözi.
Vizsgálódásunkat e két szempontrendszer alapján mutatjuk be.
A népköltészet
A Hódoltság népköltészetérõl úgyszólván semmit sem tudunk, s csak feltételezhetjük, hogy a hódítók magukkal hozták népdalaikat is.
Az azonban bizonyos, hogy a Hódoltságba már alig jutottak török telepesek, s a katonaság jelentõs része délszláv etnikumú volt.
Könnyen lehet, hogy a hódoltsági "török" népdalok egykor szerb vagy bosnyák nyelven csendültek fel.
Talán olyan muszlim elemekkel bõségesen átitatott szláv költészet létezett itt, mint amilyen Boszniában virágzott még századunk elején is.
A török nyelvû népdaltermésre mégis van néhány adatunk: számos népdal szól Buda s a többi fontos vár elestérõl.
Ezek nemcsak a Balkánon voltak ismertek (Kúnos Ignác a századfordulón Ada Kaléban gyûjtött ilyet), hanem Anatóliába is eljutottak.
Az ásik-költészet
A török énekmondókat ásiknak nevezzük.
Mûvészetük alapvetõen szóbeli, éneküket hangszerrel - kopuzzal, csögürrel - kísérik.
A 16. század elejétõl szaporodó lejegyzések már teljesen kiforrott, letisztult stílust tárnak elénk, amely csekély változásokkal napjainkban is él.
Az ásik-költészet eredete kettõs: egyrészt nyelvileg, zeneileg a törökök hagyományos, iszlám elõtti kultúrájának örököse.
A versek mindig szótagszámlálóak, szerkezetük kötött: ún. kosma-formában íródtak.
Másrészt - ezzel szemben - a tartalom, a megfogalmazás erõsen kötõdik a perzsa szerelmi és misztikus költészethez.
Számos fordulat, kép az eredeti perzsa mû tükörfordítása.
Az ásikok egy sajátos török vallási irányzat - az anatóliai nomádok körében népszerû alevi-bektasi hit s az ebbõl fejlõdött bektasi dervisrend - szertartási zenészei, himnuszköltõi.
Mivel a janicsárok - ha csak formálisan is - a bektasi rend kötelékébe tartoztak, az ásikok megjelentek a harctereken is.
Az ásik-költészetet jól ismerték és széles körben mûvelték a Hódoltságban.
Egyfelõl azért, mert a végeken, a katonaság körében mindig népszerûek voltak az énekmondók; másfelõl az itt megtelepedõ bektasi dervisek gondoskodtak a terjesztésérõl.
Leghíresebb központjuk Gül Baba budai rendháza volt, de álltak kolostoraik Egerben, Fehérváron, Lippán is.
A hódoltsági ásikokról számos keresztény útleírás, fõúri levél vagy muszlim krónika emlékezik meg.
Jelenlétükrõl beszédesen tanúskodnak a verseiket megõrzõ török kéziratok (pl. a Palatics-kódex).
Sokuk neve csupán hódoltsági forrásokban bukkan fel, talán helybeliek lehettek.
Egyikük, Kul Pírí egy Tata alatt elesett török vitéz, Deli Bajazid halálát siratta meg.
Másikuk - Ramazán - Buda szépségét Bagdadéhoz hasonlította.
Karadzsaoglan Pétervárad kifosztásáról énekelt, Temesvárli Gázi Ásik Haszán pedig a hódoltsági területek elvesztése felett kesergett.
A helyi költõk mellett számosan csak rövid idõre, egy-egy hadjárat erejéig tartózkodtak itt.
Gevheri, az egyik legjelesebb 17. századi ásik egy egri agát siratott el.
Kortársa, Ásik Ömer újabb Moháccsal fenyegette a "német királyt".
Üszküdári Érsekújvár bevételérõl énekelt, Kul Musztafa a Duna véres hullámai felett elmélkedett.
A hadjáratról hadjáratra vonuló költõk, s persze a vándorló dervisek biztosították az irodalmi ismeretek cseréjét a birodalom távoli részei között.
Nem meglepõ, hogy számos olyan ásik mûve is ismert volt itt, aki sosem járt a Hódoltságban.
A 14. századi Kajguszuz Abdál énekeit nyilván a bektasi dervisek hozták magukkal.
Ásik Kerem pedig a török széphistóriák (hikáje) világából csöppent a Hódoltságba.
Kereméhez hasonló szerelmi történet talán nálunk is termett, a Karadzsaoglan és Iszmigán Szultán.
Díván-irodalom
A díván-költészet az idõmértékes (aruz) verselést alapul vevõ arab-perzsa irodalom hatása alatt fejlõdött.
A török nyelv azonban kevéssé alkalmas a metrumok pontos betartására, s ez komoly fejtörést okozott a költõknek: hol a nyelv, hol a versláb szenvedett csorbát.
A megoldást az irodalmi nyelv megváltozása hozta: fokozatosan feltöltõdött arab és perzsa szavak sokaságával, amelyek segítségével már betartható volt az idõmérték.
E nyelvet - az oszmánlit - csak a kulturális elit használta, az egyszerû emberek meg sem értették.
A nyelv "eloszmánosodása" a 18-19. században tetõzõdött.
Az oszmánli nyelv mint rétegnyelv a birodalom minden részébe eljutott, így a Hódoltságban is jól ismerték.
Ezt használták a hivatalnokok és a vallási emberek, ezt tanították a medreszékben, s természetesen e nyelven született minden elismert irodalmi alkotás.
A díván-költészet alapeleme a bejt, ebbõl épül fel a legtöbb versforma: a gazel, a kaszíde, a mesznevi.
Csekély számban léteztek nem bejten alapuló formák is, pl. a murabbá, a muhammesz.
A verseket vagy a szerzõk szerint rendezték kötetekbe (díván), vagy antológiákká (medzsmua) szerkesztették.
A díván-költészetet jól ismerték a Hódoltságban.
Közkézen forogtak a nagy elõdök (Nizámi, Szádi, Ahmedi) és a kortárs költõk (Fuzúli, Hataji, Záti, Reváni, Muhibbi, azaz Nagy Szulejmán) munkái.
Több helyi költõrõl is tudunk.
Vüdzsudi Mehmed Buda szépségeit énekelte meg, Hiszáli pedig Gül Babára emlékezett.
Pesten nõtt fel a dervis Lámekáni, Budán Míri.
Száji Szigetváron kádiskodott.
Tasli-dzsali Jahja bég Szulejmán összes hadjáratát végigharcolta, a Hódoltságban igen népszerû munkáit zvorniki birtokán írta.
Evlia Cselebi szerint a 17. század közepének legjelesebb budai költõi Gázi Cselebi, Názi Cselebi és Számi Cselebi voltak.
A díván-költészet másik ágát az elbeszélõ költemények, verses regények (mesznevi) alkotják.
A mûfaj nagy klasszikusait a Hódoltságban is forgatták: Mevlána Mesznevijét vagy Firdauszi Sahnáméját.
Fuzuli Ópium és bor címû munkájának parafrázisát II. Gázi Girej krími kán éppen Pécsen teleltében készítette el (Kávé és Bor), bár az azóta elveszett mû aligha lehetett itt közismert.
A kimondottan a hadi eseményeket tárgyaló mesznevik neve: gazavatnáme.
Jónéhányuk témáját a hódoltsági háborúk szolgáltatták: Buda, Esztergom, Siklós, Gyõr, Kanizsa bevétele.
Legtöbbet talán Szigetvár ostromáról írtak.
Jóllehet a szerzõk egy része maga is részt vett a hadjáratokban, munkáikat azonban már nem itt készítették.
Ezért érdekes a görösgáli hõsökrõl szóló mesznevi, melyet állítólag a helybéli kádi szerzett, s amely Pecsevi krónikájában fennmaradt.
Neve alapján hódoltsági lehetett az a Gyulevi (gyulai) is, aki Gyula bevételét verselte meg.
A díván-irodalom prózai alkotásai közül elsõsorban a történeti munkák foglalkoznak a Hódoltsággal.
Java részük az Oszmán-ház történetét dolgozza fel (Nesri, Szádeddin, Lutfi Pasa).
Ezek folytatásának tekinthetõ a pécsi születésû Ibrahim Pecsevi Istvánffyt és Heltait is felhasználó krónikája, s Kjátib Cselebi mûve is.
Születtek egy-egy uralkodó dicsõségét megörökítõ alkotások, ezek közül elsõsorban a Szulejmánnámékban akadunk hazai vonatkozásokra (Dzselálzáde).
Néhányuk csupán egy-egy hadjáratot beszél el, ilyen például Kemálpasazáde Mohács-náméja, amelynek egyik másolatát Ibrahim bin Ali készítette Szolnokon 1575-ben.
(E kötet a hódoltsági miniatúrafestészet egyetlen emléke is.)
Kimondottan helyi eseményeket beszélnek el a Szokollu Musztafa és Tirjáki Haszán budai pasákról szóló krónikák.
Kuriózumnak számít a Tárih-i Üngürüsz (Magyarország története), amelyet egy magyar származású renegát, Terdzsümán Mahmud írt.
A díván-prózához sorolandók az útleírások, a tudományos, vallási és misztikus értekezések.
Az útleírások legjelentõsebbje Evlia Cselebi Szejáhatnámeja, amely a hódoltsági mûvelõdéstörténet egyik legfontosabb forrása.
Kevésbé fontos Behrám Dimiski szûkszavú értekezése a 17. század végérõl.
Tudományos és vallási munkák minden medreszében elõfordultak.
Ránk maradt egy tankönyv, amely Korán-magyarázatot, jogot, verstant tartalmaz.
A medreszék oktatói (hodzsa) azonban néha maguk is tollat fogtak.
Ömer Efendi, az egyik budai iskolamester jogi könyvet írt, Ibrahim budai jogi véleményei (mufti fetva) kötetekre rúgnak.
Ali Dede Szulejmán türbéjének õreként írogatta misztikus értekezéseit, Ahmed Dede pedig a pécsi mevlevi kolostorban dolgozott.
A 15. századi török misztikus, Ahmed Bídzsán értekezése magyarul is hozzáférhetõ volt: Bethlen Gábor török deákja, Házi János fordította magyarra, és 1626-ban Kassán ki is nyomtatta.
A török irodalom hatása
A törökök és a magyarok között szövõdött kulturális kapcsolatok elsõsorban anyagi természetûek, az irodalom területén jelenleg alig mutathatók ki.
Jelkép értékû, hogy Balassi Bálint kitûnõen ismerte a hódítók költészetét.
Két éneke ásik-vers hatására született, azok eredeti dallamára.
Egy harmadik, igen szabad fordításának török forrása felismerhetetlen.
"Valahány török bejt, kit magyarra fordítottak" cím alatt - a díván-költészet körébe tartozó - török bejteket, s azok átértelmezett fordításait gyûjtötte egybe.
Balassi mûvein kívül csupán néhány vers utal török eredetre: egy ásik-formában, de magyarul írt vers , egy kétnyelvû murabbá, s néhány, eddig meg nem határozott eredetû Török nóta.
Könnyen elképzelhetõ azonban, hogy a magyar szerelmi költészet számos motívuma mögött török elõkép lappang.
MÛVÉSZETEK
MÛVÉSZETTÖRTÉNET
Bevezetés
A mûvészeti élet keretének változásai
A 16. században a magyarországi mûvészet történetének változásait alapvetõen két tényezõ határozta meg.
Az egyik a török elõrenyomulás volt, amely Mohács után két részre osztotta, majd Buda elestét követõen három részre szakította az országot.
A hazai mûvészeti élet legfontosabb centrumai szûntek meg az 1540-es években, és nemcsak további mûködésük szakadt félbe, hanem totálisan és végérvényesen el is pusztultak.
Elveszett Buda, az ország fõvárosa, Esztergom, az ország egyházi központja, Székesfehérvár, a magyar királyok koronázó és temetkezõ helye, a jelentõs püspöki székhelyek közül Pécs, Veszprém, Vác és Eger, a század végére - rövid ideig - Gyõr is.
Az évszázadokon át folyamatos mûvészeti élet egy csapásra megszûnt, és az integráló szerepet a megmaradt részek jó ideig nem tudták átvenni.
A politikai és egyházi központ Pozsonyba, illetve Nagyszombatba került át - maga a Habsburg királyi udvar mindvégig az országon kívül volt (Bécsben illetve Prágában).
A kialakuló fejedelemség Erdélyben õrizte meg leginkább a hagyományos kereteket, ám ott is - Gyulafehérvár székhellyel - csak a század második felére alakultak ki az új struktúrák.
A másik fontos, a mûvészetet alakító tényezõ a reformáció térhódítása volt.
Az új, a régivel szembeforduló vallási irányzatok közül több harcos képromboló elveket vallott, s a középkori mûvészet azon tárházait, amelyeket a háborús pusztítások elkerültek, õk pusztították el.
A váradi és a gyulafehérvári székesegyház berendezése lett így az enyészeté.
(A lutheránusok templomaiban viszont sok minden megõrzõdött.)
Olyan, évszázadokon át virágzó képzõmûvészeti mûfajok, mint a táblaképfestészet, a faszobrászat, kódexfestészet, tûntek el viharos gyorsasággal a század elsõ harmadának a végére.
A fõbb stiláris tendenciák a mûvészetben
A mohácsi csatától Buda visszafoglalásáig terjedõ idõszak magyarországi mûvészete (az elmúlóban lévõ késõ gótika mellett) a reneszánsz és a barokk korszakába esik, és ezt a két terminust szokta rá alkalmazni a tudományos irodalom, hozzácsatlakoztatva újabban harmadikként a manierizmust.
Azok a mûvészettörténeti korszakfogalmak azonban, amelyek az európai mûvészet fõbb 16-17. századi áramlatait írják le, a hazai mûvészeti produkcióra csak kevéssé alkalmazhatók.
A reneszánsz ugyanis csak a Mátyás- és a Jagelló-korban van jelen nálunk tiszta és kvalitásos formájában, ott is elsõsorban az import mûveken.
Ekkor már Itáliában is a késõ reneszánsz klasszikus és manierisztikus tendenciáinak egymás mellett élése a jellemzõ, ennek magas színvonalú festészeti vagy szobrászati emlékei Magyarországon azonban hiányoznak (eleve hiányoztak is); az építészet domináns katonai jellege pedig megakadályozta - bármily korszerû elvek szerint építették is az erõdöket -, hogy stílusteremtõ vagy stílushordozó erõ legyen.
Az új mûalkotások ornamentikájában érhetõ tetten leginkább a változás: megjelenik a veretdísz, a tekercsdísz, késõbb a porcdísz és az akanthusz-ornamentika - ezek váltják fel a quattrocento, koracinquecento all'antica díszítményeit.
A szintén itáliai eredetû, 1600 körül kialakult barokk mûvészet hazai megjelenése még bonyolultabb problémát vet föl.
Hiányzik itt is az a mûvészi színvonal, ami Mátyás király idején az importált all'antica mûvészetet jellemezte; a 17. század korszakos jelentõségû festõinek, szobrászainak még a mûvei sem jutottak el hozzánk.
A királyi Magyarországon, a katolikus egyház és az udvarhû arisztokrácia mûpártolásában jelentek meg a barokk elemek a 17. század második harmadában, de nem váltak a 18. század elõtt általánossá; éppen a grand art mûfajaiban erõs konzervativizmus tükrözõdik.
Erdélyben pedig a 17. század folyamán végig szívósan tovább él a késõ reneszánsz tradíció, úgyszólván társtalanul.
A mûvészeti élet keretei - udvarok, mecénások
A humanista mûpártolás
A Mohács utáni évtizedekben a királyi Magyarország legfontosabb mûvészeti központja Pozsony lett.
Itt éltek, mûködtek a korszak legmûveltebb hazai humanistái is, erõsen kapcsolódva a bécsi királyi udvarhoz - hivatali mûködésük okán is, lévén többnyire a Habsburg-adminisztráció alkalmazottai.
Radéczy István egri püspök, királyi helytartó háza és kertje - benne a híres, a költõk által megénekelt hársfával - volt ezeknek a mûvelt fõpapoknak és környezetüknek a legfontosabb gyülekezõhelye.
A történetíró Istvánffy Miklós, a görög filológus Nicasius Ellebodius, az orvos Purkircher György, a híres botanikus, Carolus Clusius, a jogtudós Mossóczy Zakariás, Batthyány Boldizsár és mások tartoztak ebbe a társaságba.
Arcképeiket Martino Rota, dalmát származású metszõ munkáiból ismerjük, aki Verancsics Antal meghívására érkezett Magyarországra.
Radéczynek - akinek híres régiség- és éremgyûjteménye is volt - címerét és arcképét is rézbe metszette.
Közösen állítottak síremléket 1577-ben elhunyt barátjuknak, Nicasius Ellebodiusnak a pozsonyi Dómban, rajta Istvánffy sírversével és a kétarcú Janusnak, a halál kapuja õrének finomvonalú dombormûvével.
Többüknek volt gyûjteménye antik érmekbõl, és a római emlékek feliratait is gyûjtötték.
Kevés eredeti mûtárgy maradt utánuk, mûvészeti kultúrájukat jobbára írásos forrásokból ismerjük.
Oláh Miklós
Oláh Miklós a 16. század közepi Magyarországnak egyik meghatározó egyénisége volt.
II. Lajos özvegyét Mohács után elkísérte Németalföldre, majd több év múlva hazájába visszatérve elõbb zágrábi püspök, majd esztergomi érsek és királyi helytartó lett.
Tudós humanista volt (Rotterdami Erasmus jó barátja); önálló - latin nyelvû - mûveket írt Attiláról és Magyarországról.
Portréja (Hans Sebold Lautensack metszete 1558-ból) igazi humanistaként, kezében könyvvel ábrázolja.
Õ volt az, aki az Esztergomból elmenekült káptalant és érsekséget Nagyszombatban telepítette le, s elhelyezte ott az esztergomi kincstárat is.
Bécsben, Pozsonyban és Nagyszombatban is palotát tartott fenn; pazar berendezésükbõl - köztük különösen sok kárpitról - az érsek végrendeletébõl tudunk.
Kedvelte a kerteket; bécsi kertje, a Nicoletum különösen híres volt.
Mûpártolása fontos része a magyarországi mûvészet történetének.
1548-ban, I. Ferdinánd királytól kapott armálisát fényûzõ miniatúradísszel látta el - teljesen egyedül áll ezzel a hazai emlékek között -, amelyen saját portréja mellett rokonait és az uralkodók portréit is megörökíttette, ezzel is kifejezve szoros kötõdését a Habsburg-házhoz.
Híres könyvtára volt, amelyet részben még Németalföldön gyûjtött össze, benne egy 11. századi Evangelistarummal.
Gondot fordított a könyvek díszítésére is: nyomtatott pontifikáléját díszes kötéssel látta el, a fametszeteket kiszíneztette és címerét is belefestette.
A híres késõ középkori kódex, az ún. Bakócz Graduále befejezetlen miniatúráit folytatni kívánta (1557).
Síremléke - kiemelkedõen kvalitásos munka - vörösmárványból, bronz feliratos táblákkal a nagyszombati Szent Miklós-templomban áll.
Bornemisza Pál
Bornemisza Pálnak, a nyitrai püspöknek az átalakulóban lévõ 16. századi országban jelentõs politikai szerepe is volt; karrierje a Habsburg-adminisztrációban ívelt egyre magasabbra; pályája csúcsán királyi helytartó volt.
Õ az elsõ olyan mûgyûjtõ Magyarországon, akinek nemcsak tevékenységérõl vannak száraz adataink, hanem a mûtárgyak iránti gyûjtõszenvedélye is világosan áll elõttünk.
Kegyes szándék vezette: a szétkallódó egyházi kincsekbõl igyekezett megmenteni mindent, amit tudott.
A megszerzett, visszaváltott liturgikus tárgyakat kijavíttatta, kiegészíttette, használatra magánál tartotta, majd végrendeletében visszajuttatni rendelte annak a négy egyháznak, amelynek hosszú élete során fõpapja volt.
Az óbudai prépostság, a veszprémi, a gyulafehérvári és a nyitrai püspökség sok klenódiumáról csak az õ végrendeletébõl van tudomásunk.
Gyûjteményébõl néhány mûtárgy megmaradt a mai napig: mitrája a gyõri székesegyházban és két kehely Nyitrán.
Az Anjou-kori mitra a veszprémi egyházé volt, de gyöngyhímzését a püspök késõ reneszánsz stílusban megújíttatta (1550).
Az egyik kelyhet antik aranypénzekkel díszítették még a 16. század elején, ezt valószínûleg különlegessége miatt tartotta magánál; a késõbb oly gyakori "pogánypénzes" edények egyik legkorábbi emléke ez Magyarországon.
Náprágyi Demeter
Náprágyi Demeter (1619) kalocsai érsek inkább egyházi karriert futott be, az ország kormányzásában nem vitt jelentõs szerepet.
Nagy tekintélyû, mûvelt ember volt; iskoláit Bécsben végezte.
1597-ben gyulafehérvári püspök lett, 1600-ban pedig - elmenekülve a "tündér ország"-ból - magával vitte onnét az erdélyi fejedelmi könyvtár egy részét, amely így menekült meg a pusztulástól.
Szent László király fejereklyetartóját is (amelyet eredetileg a váradi székesegyházban õriztek) õ szerezte meg, s mivel a herma koronája közben elveszett, Prágában csináltatott neki drágakövekkel dúsan megrakott, pártázatos új koronát, azt, amelyik mai napig ékesíti.
A püspök halálakor több flandriai kárpitot hagyományozott a gyõri székesegyháznak.
Feltehetõen ezek közül való az a Jézus születését ábrázoló kárpit, amely ma az Iparmûvészeti Múzeumban van.
A hatalmas kárpit Brüsszelben készült, 1520 körül, s Náprágyihoz talán valamelyik fõpap elõdjétõl jutott.
A 16. században oly nagy számú, csak inventáriumokból ismert kárpit közül maradhatott meg ez hírmondónak.
Náprágyi címeres vörösmárvány sírköve a gyõri székesegyházban áll.
Az erdélyi fejedelmi udvar a Báthoryak korában
A gyulafehérvári fejedelmi udvar a Budáról Erdélybe kényszerült Izabella királyné (1559) és fia, János Zsigmond (1571) idején alakult ki, s az udvari élet töretlenül folytatódott a század végéig a Báthoryak uralma alatt.
János Zsigmond mûpártolásáról sajnos kevés adatunk van.
Az 1571-ben trónra került Báthory István fejedelem tovább folytatta az elõdje által megkezdett várépítkezéseket Szamosújváron és Váradon; egyházi célú építkezései Gyulafehérvárott és Kolozsvárt a jezsuita rend erdélyi megtelepedéséhez kapcsolódtak.
Bár 1576-ban a lengyel trónra került, továbbra is szoros kapcsolatban maradt Erdéllyel, sõt, a lengyel-magyar mûvészeti kapcsolatok ekkor különösen elevenné váltak: erdélyi mesterek dolgoztak Krakkóban, Erdélybe pedig többnyire épp a krakkói udvar közvetítésével jutottak el olasz építészek vagy olyan olasz mûtárgyak, mint amilyen Báthory István király miniatûr viaszportréja.
Könyvtárnyi könyvet vásároltatott össze unokaöccseinek, Zsigmondnak és Andrásnak (a késõbbi fejedelmeknek), s a köteteket díszes borítóval látta el.
Különösen nagyhatású alkotás volt az öccsének, Báthory Kristófnak (1584) emeltetett síremléke, amelyet Willem van den Blocke, németalföldi születésû, Gdañskban mûködõ mesterrel készíttetett 1584-1585-ben.
Ez a gyulafehérvári jezsuita templomban felállított reprezentatív síremlék vált a fejedelmi monumentumok mintájává a 17. században.
A lengyel király halála után (1586) az erdélyi fejedelmi udvar továbbra is fontos mûvészeti központ maradt, sõt, a Habsburg-udvar felé forduló Báthory Zsigmond idején fénye egyre csillogóbbá vált - ezt azonban jobbára forrásokból ismerjük, mert a fejedelem lemondását követõ zûrzavarban szinte minden elpusztult.
Nádasdy Ferenc
Nádasdy Ferenc a 17. század egyik legjelentõsebb mecénása volt Magyarországon.
Az ország talán leggazdagabb fõuraként magas országos méltóságokat töltött be, pályája csúcsán országbíró volt.
Mûpártolását gazdagságán, méltóságán kívül meghatározta az is, hogy többször idõzött Itáliában és Németországban is; Padovában és Sienában járt egyetemre.
Pártolta az irodalmat (könyveket adott ki, birtokán nyomdát állított fel), s õ jelentette meg 1664-ben a Mausoleumot, a magyar uralkodók képmásainak azt a gyûjteményét, amely több évszázadra meghatározta ábrázolásuk hagyományát.
Nagyszabású épületeket is emeltetett; az egyházi épületek közül kiemelkedik a lorettomi szervita-, valamint a lékai ágoston rendi kolostor és templom (a Nádasdy család temetkezõ helye).
A két családi rezidenciát, Sárvárt és Sopronkeresztúrt is kiépíttette; a sárvári vár dísztermének török csata-ábrázolásai kiemelkedõ jelentõségûek.
Írásos forrásokból ismerjük, milyen sok mûvésszel állott kapcsolatban. Jan Thomas és Benjamin Block festõk, Carlo Carlone építész a 17. században Magyarországon mûködõ mûvészek élvonalába tartoztak.
Nádasdynak tekintélyes mûgyûjteménye is volt, benne festmény-kollekcióval, érmekkel, ötvösmûvekkel, nagy könyvtárral.
Nemcsak rézmetszetek, hanem rézdúcok, sõt rézmetszet-nyomtató prés is volt a tulajdonában.
Augsburgban külön ötvöst foglalkoztatott, s gyûjteményei közül az ötvöstárgyaké volt a legértékesebb. (Ebbe persze a nemesfémtárgyak kincs-akkumuláló szerepe is belejátszott.)
Nádasdy Ferenc bukása és halála (1671) után vagyonát elkobozták, így alig ismerünk gyûjteményébõl valamit.
Egy drágakövekkel, gyöngyökkel kirakott szekér, rajta hordón ülõ, elefántcsont Bacchus-szoborral - az augsburgi Drentwett-mûvészcsalád remekmûve - minden bizonnyal az õ kincsei közül származik (Budapest, Iparmûvészeti Múzeum).
Esterházy Pál
Esterházy Pál (1635-1713) mûpártolását nemcsak fejedelmi bõkezûség, hanem nagyfokú átgondoltság is jellemezte; kezdettõl fogva tudatában volt annak, hogy a képzõ- és iparmûvészet pártolásával a társadalomban elfoglalt magas helyét is reprezentálja.
Megingathatatlan Habsburg-hûsége egyre magasabb pozíciókba juttatta: hosszú ideig az ország nádora volt, megkapta az Aranygyapjas rendet és végül a hercegi rangot is.
Elsõ reprezentatív alkotása az a hatalmas, aranyozott ezüst dísztál volt (a hozzátartozó, lovasszobrot mintázó kannával együtt), amellyel bátyja, a Vezekénynél, a törökökkel vívott csatában elesett Esterházy László hõsi halálának állított emléket.
A hatalmas ötvösmû Augsburgban, Philipp Jakob Drentwett mûhelyében készült.
Késõbb is szívesen fordult iparmûvészeti mûfajhoz: a hercegi címet egy másfél méter hosszú elefántagyar mûvészi megmunkálásával "ünnepelte meg": az agyaron csigavonalban haladó dombormûvû képsor Ovidius Metamorphosesének jeleneteit ábrázolja.
Õ volt az, aki a család kismartoni rezidenciáját kiépíttette, létrehozva ezzel az elsõ barokk kastélyépületet Magyarországon.
Mélyen vallásos ember lévén különösen sok egyházi mûalkotás létrejöttét tette lehetõvé.
Új oltárt emeltetett a máriacelli templomban a kegyszobor számára; 1695-ben a boldogasszonyi ferencesek új templomát kezdte el építtetni; 1699-ben pedig stukkókkal és freskókkal díszíttette az - apja által alapított - nagyszombati jezsuita templom hajójának mennyezetét.
A boldogasszonyi templom is, a nagyszombati freskók is annak a nagyszabású barokk stílusnak az elsõ emlékei, amely a 18. században a magyarországi mûvészetet teljes egészében áthatotta.
Családja fontosságát a mûvészet közvetlen eszközeivel is propagálta: a kismartoni kastély külsõ homlokzatán a magyar vezérek büsztjei közé odahelyeztette apja és saját képmását is, és 1700-ban terjedelmes kiadványban (a Tropheumban) tette közzé az összes Esterházy képmását.
A herceg maga is foglalkozott a mûvészetekkel: zenemûveket komponált, és irodalmi alkotásokkal is kísérletezett.
Könyvmûvészet
Miniatúrafestészet
A középkorral együtt eltûntek az újonnan készülõ, reprezentatív könyvfestészeti alkotások is.
Amint egyre nagyobb területet hódított meg a könyvnyomtatás, úgy szorult vissza a kéziratos könyv, a díszkódexek készíttetése pedig lassan kiment a divatból.
Maguknak a kéziratoknak másféle becsük lett: a humanista könyvtárakba, vagy - ha miniatúradíszük, vagy kötésük értékes volt - mûgyûjteményekbe kerültek.
A Mohácsot követõ idõszakban készült új könyvfestészeti emlékek meglehetõsen ritkák.
Stiláris igazodásukban kétféle tendencia érvényesül.
Az egyik a 15. századi olasz reneszánsz könyvfestészet ornamentális motívumait ismétli, meglehetõsen provinciális színvonalon, amint ez jól tanulmányozható az 1532-ben készült, magyar nyelvû imádságokat tartalmazó Kriza-kódex miniatúráin.
Reneszánsz vázák, bõségszaruk, babérkoszorúk állnak a tengelyesen szimmetrikusra komponált, virágokból, indákból álló lapszéldíszek középpontjában.
A másik irányzat a késõ reneszánsz ornamentikát használja föl, mint például az ún. Bakócz Graduálé 1557-ben készült kiegészítésein, ahol rollwerk-kartus áll a kompozíció középpontjában, benne Oláh Miklós címerével.
Hasonlóképp modern, keleties arabeszk-dísz ékesíti a gyõri püspök, Liszthi János breviáriumának címlapját is, amelyet az 1570-es években miniáltak.
Különleges példája a könyvfestészeti hagyományok továbbélésének a Mohácsnál elesett váradi püspök, Perényi Ferenc misszáléja, melyet késõbbi tulajdonosai újabb miniatúrákkal díszítettek.
A 17. századra azonban a könyvfestészet divatja végleg a múlté lett.
Nyomtatott könyvek, könyvkötések
A könyvnyomtatás a hazai 15. századi kezdemények után csak a 16. század második harmadában vált igazán jelentõssé Magyarországon.
A nagy példányszámban megjelenõ, mind több emberhez eljutó nyomtatott könyveket a költséges miniatúradísz helyett fametszetekkel díszítették.
E metszetek dúcai éppúgy a nyomda felszereléséhez tartoztak, mint a betûkészlet, s több nyomtatványban is változtatás nélkül - esetleg évtizedekkel késõbb -, újra és újra felhasználták õket.
Záródíszek, iniciálék az egyszerûbb kötetekbe is kerültek, az igényesebb kiállításúakba azonban figurális ábrázolások is.
Elsõsorban a könyv címlapját díszítették gazdagon; sokszor elõfordult, hogy ez volt a mû egyetlen metszetes lapja.
A fametszetek többnyire szerény színvonalúak a magyarországi nyomtatványokban; motívumaik azonban a késõ reneszánsz és a manierista ornamentikát közvetítették, s tették széles körben ismertté.
A korban megsokasodott import könyvek metszetei is befolyásolhatták az olvasók ízlését.
A késõ középkori, gazdagon miniált díszkódexek visszaszorulásával a díszes könyvkötések is ritkábbakká váltak.
A reprezentatív könyvek tábláit színes bársonnyal borították, ezüst veretekkel látták el.
A könyvek túlnyomó többsége azonban használati kötést kapott, többnyire vaknyomásos, olykor aranyozott bõrkötést.
Stílusuk a német reneszánsz kötések görgetõkkel és lemezbélyegzõkkel kialakított mintáját követte, mint például a kolozsvári Heltai-nyomda mellett mûködõ mûhely munkái.
Bibliai hõsök, antikizáló profilportrék bújnak meg az indák között, a középmezõt pedig nagyobb figurális ábrázolás tölti be, néha a reformátorok - Luther és Melanchthon - arcképeivel.
A Corvina Könyvtár sorsa
A Corvina Könyvtár, Mátyás király egyik legjelentõsebb alkotása erõsen megtépázva-fogyatkozva érte meg a mohácsi katasztrófát.
A maradék Szulejmán szultán seregének zsákmánya lett, nagy részük biztosan Konstantinápolyba került.
Már a 16. században jutottak onnét vissza kötetek: Verancsics Antal például 1555-1557-es követjárása idején szerezte meg azt a Horatius-corvinát, amelyet Londonban, s azt az Aquinói Szent Tamás-corvinát, amelyet ma Bécsben õriznek.
A Corvinából származó kötetek ekkor már bármely könyvtárnak díszévé váltak: a bécsi udvari könyvtár bejárata fölött felirat hirdette - egyébként joggal -, hogy a gyûjtemény a corvinákon alapul, de a brassói városi könyvtárról is hasonló hír terjedt el a 16. században.
A 17. század közepéig egyébként általános volt az a vélemény, hogy a Corvina zöme Budán maradt, a törökök õrizetében.
Szalárdi János szerint Bethlen Gábor, más források szerint I. Rákóczi György is próbálkozott a budai pasáknál és a magas Portánál, hogy Mátyás király könyvtárát megszerezze a gyulafehérvári protestáns iskola számára.
Csak I. Apafi Mihály budai látogatása után hagytak fel az erdélyi fejedelmek a próbálkozással.
Végül, a 19. század végén több corvina is visszajutott Konstantinápolyból Budára, ám a Szeráj könyvtárában a legutóbbi idõben is bukkant föl magyarországi kódex (az ún. Isztambuli Antifonále).
Festészet
A monumentális festészet a két uralkodói udvarban
A királyi és az erdélyi fejedelmi udvar késõ reneszánsz és barokk festészeti kultúrájának emlékeit igencsak megtizedelte az idõ.
I. Ferdinánd király megrendelésére a pozsonyi vár kápolnájába a velencei Giulio Licinio készített egy képsorozatot, amely elpusztult; alkotója korábban Paolo Veronese mellett dolgozott a Doge-palota díszítésén.
A kápolna képei minden bizonnyal dúsan aranyozott stukkókeretbe illeszkedtek (a korabeli gyakorlatnak megfelelõen), amelynek gazdagságáról a vár egyik erkélyének (?) ma is meglévõ dekorációjából alkothatunk fogalmat magunknak.
A Licinio munkatársi köréhez tartozó stukkátor a legmodernebb ornamentális stílusban alkotott; a klasszikus tagozatú keretekben finom vonalú, festett indák, karcsú figurák töltik ki a teret, a pazarul díszített mennyezet közepén pedig puttók tartják I. Ferdinánd király címerét.
Az erdélyi fejedelmek megrendelésére készült monumentális falképciklusokról csak írásos emlékeink vannak.
A gyulafehérvári fejedelmi palotát János Zsigmond csataképekkel, várostromok ábrázolásával, valamint emblémákkal ékesíttette; a fogarasi várkastély nagytermének szintén embléma-díszû falképei pedig akkor készülhettek, amikor a Báthory-család birtokolta a várat.
A késõbbi, 17. századi erdélyi fejedelmek (Bethlen Gábor, I. Rákóczi György) rezidenciáinak freskóiról is csupán híradások szólnak.
A III. Ferdinánd király számára készült, a pozsonyi várat díszítõ festmények is elpusztultak, ám a metszetek megõrizték õket.
Az 1638-1643 között, Paul Juvenel által készített festménysorozat II. Ferdinándot dicsõítõ világi allegóriákból és emblémákból állt.
A király saját kortársai és antik mitológiai alakok között szerepelt, mintegy természetfölötti hõssé növekedve.
A megrendelõ legfõbb célja a Habsburg-uralom üdvös voltának propagalása volt - a nagyszabású sorozat valószínûleg ezért nem hatott közvetlenül a magyarországi mûvészetre.
A humanista portré
A mûvészet egyik új, nálunk a 16. század második felében kibontakozó mûfaja az önálló portré.
Festett arckép a 16. századból ugyan alig néhány maradt ránk, jóllehet voltak ilyenek; Liszthi János kancellár például Prágában egy flamand festõvel örökíttette meg arcvonásait.
Ugyanõ szoros kapcsolatban állt Hugo Blotiusszal, a császári könyvtár õrével, aki - a neves humanista történetíró, Paolo Giovio comói gyûjteményének mintájára - híres emberek ábrázolásaiból állított össze portrésorozatot (ez volt az ún. Musaeum Blotianum), amelyben szerepeltek magyar méltóságok is.
Az arcképek megjelenése mögött a megrendelõk magatartásának változása rejlett.
Jól tükrözõdik ez Martino Rota, az Itáliából Verancsics Antal meghívására Magyarországra érkezett mûvész portrémetszetein.
Balassa Jánost, a királyi fõajtónálló mestert páncélban ábrázolta, a hagyományos vitézi ikonográfiát követve; a nagyjából ugyanebben az idõben más magyar méltóságokról készült metszetein azonban egészen másféle, "udvarképesebb" mentalitás tükrözõdik.
Istvánffy Miklóst, a történetírót egyszerû szabású, de magas állására utaló brokátruhában jelenítette meg, függöny elõtt, akárcsak Fejérkövy Istvánt, a nyitrai püspököt (akinek nyitrai sírköve ugyanakkor a legkonvencionálisabb típust követte).
Rota legszebb portréját Mossóczy Zakariásról, a híres jogtudósról készítette.
Igazi humanistaként, könyvespolca elõtt, írószerszámokkal megrakott asztal mellett ül Mossóczy, a legnemesebb literátor-portrék hagyományának megfelelõen.
Leírásokból tudjuk, hogy Mossóczy nyitrai püspöki palotájában, a könyvtárszobában, a könyvekkel megrakott szekrények között, több portré is függött.
Õsgalériák
A 16-17. században pompázatos rezidenciákat kiépítõ magyar fõnemesek saját családjuk kiválóságát megörökítõ képsorozatokat állítottak össze, alakítottak ki, megfestetve saját képmásaikon kívül - s melléjük állítva - õseikét is.
Ezek az életnagyságú alakokat ábrázoló képek a kastélyok mûvészeti reprezentációjának fontos elemét képezték.
A legrangosabb fennmaradt sorozatok az Esterházy-család tagjairól készültek (javarészük a fraknói várban maradt meg mindmáig), de a Nádasdy-, a Batthyány-, a Forgách-, a Csáky- és más családok õsgalériái is megõrzõdtek, ha olykor töredékesen is.
A képek alkotói sokszor csekélyebb tehetségû hazai festõk voltak, s a figurák a hagyományos beállítást követték, mint például Nádasdy Tamás és felesége, Kanizsay Orsolya portréin, amelyeken a térábrázolás jelképszerûsége, az alakok merev tartása a 16. századi udvari portréfestészet hagyományát idézi.
Születtek azonban egészen kvalitásos portrék is, mint Csáky Istvánné Forgách Éva Bécsben festett arcképe (1638), vagy a század közepén magyar megrendelõknek dolgozó Benjamin Block mûvei: Esterházy Pál és felesége, Esterházy Orsolya arcképei.
Nádasdy Ferenc és felesége - szintén Block készítette - portréin az alakok gondosan megfestett szobabelsõben állnak, a háttérben ablakon át a tájra látni - maguk a szereplõk azonban ragaszkodtak a hagyományos beállításhoz.
Ez a felfogás sokáig megmaradt; a század második felében azonban gyakran jelentek meg a tradíciót oldó részletek.
Zrínyi Péter (1650-1660) vagy Batthyány Kristóf (?) arcképén (17. század közepe) a tájháttér fontos szerephez jutott; a mozgalmas csatajelenetek az ábrázolt férfi vitézségét illusztrálják.
A Rubens-tanítvány Jan Thomasnak a költõ Zrínyi Miklósról készült félalakos portréja finom lélektani megfigyelésrõl árulkodik.
Történeti csataképek
A barokk festészet új, nagyhatású - régiónkban csak Magyarországon kimutatható - mûfaja a monumentális történeti csatakép. A csataábrázolások aktualitását az állandó török háborúk adták.
Az elsõ, ma is meglévõ sorozat a sárvári vár dísztermének mennyezetét díszíti.
A megrendelõ Nádasdy Ferenc országbíró volt, az ország egyik leggazdagabb fõura, a freskók alkotóját pedig a bécsi Hans Rudolf Millerrel azonosította a kutatás.
Pazarlóan gazdag stukkókeret fogja egybe a ciklust, amelynek középképe a sziszeki csatát ábrázolja, a környezõ kisebb kompozíciók pedig a pápai, a gyõri, a tatai, a budai és a kanizsai vár ostromát.
A török háborúk csataábrázolásai más nyugat-magyarországi fõúri rezidenciákban is ott voltak, így Csáktornyán, Zrínyi Miklós várában, Rohoncon, Batthyány Ádám kastélyában, de Lippay György esztergomi érsek pozsonyi palotájában is.
A téma a barokk egyházi mûvészetben is megjelent.
A gyõri jezsuita templom Patrona Hungariae-oltárán (1642) a magyar szentek Szûz Máriát ábrázoló pajzsaikkal fogják föl a törökök nyilait.
Az árpási templom fõoltárképén (1666-1667) a köpenyes Mária vonja palástja oltalmába Magyarországot, a földön pedig a császár és a pápa mellett ott térdelnek az ország legmagasabb méltóságai: Wesselényi Ferenc nádor, Nádasdy Ferenc országbíró, Zrínyi Péter horvát bán, Szelepcsényi György esztergomi érsek és Szécsényi György gyõri püspök, a kép valószínû megrendelõje.
Ezek az ábrázolások a korszak létkérdését, a török elleni küzdelem szükségességét fogalmazták meg a képzõmûvészet nyelvén.
Sokszorosított grafika: a portré
A rézmetszet a magyarországi mûvészet egyik fontos eszközévé vált a 16-17. században.
Elterjedését az ellenreformáció is befolyásolta (a képek könnyen, nagy számban terjeszthetõk voltak), de a világi alkotások az igazán jelentõsek, különösen a portrék.
Az elsõ helyen áll Elias Widemann rézmetszetsorozata.
Widemann 1652-ben Bécsben egész kötetnyi, összesen száz magyar nemes mellképét adta ki, amelyek hosszú ideig mintául szolgáltak a kastélyokat, nemesi kúriákat díszítõ portrésorozatokhoz.
Ennél a sorozatnál is fontosabb volt az 1664-ben Nürnbergben megjelent Mausoleum, amely a magyar uralkodók egész alakos képmásait tartalmazta a magyar vezérektõl egészen IV. Ferdinánd királyig.
Ezek a portrék a 19. századig meghatározták az uralkodó-ábrázolások kánonját Magyarországon; olajfestmény- vagy freskóváltozataik sokfelé voltak láthatók a kastélyokban.
A Mausoleum metszeteinek másolásával az õsgalériákat megfestetõ hazai nemesség saját családja történetét kapcsolta össze az ország történetével.
A Batthyány-õsgaléria képein a legszembeszökõbb ez a tendencia: Batthyány Ádám és Kristóf képmásai tökéletesen illeszkednek a magyar vezérek portréi közé: azok mintájára is készültek.
Az Esterházyak a század végén önálló metszetsorozatot adtak ki a családjukról: Esterházy Pál nádor 1700-ban jelentette meg a Tropheumot, amelynek szerkezete, sok metszete egyaránt a Mausoleumot vette mintául.
Oltármûvészet
A 16. század második harmadára a késõ középkornak azok az egyházi festészeti mûfajai, amelyek a legfontosabb szerepet játszották, eltûntek.
Maguk a szárnyasoltárok vagy a nagy falképciklusok a templomokban sokszor áldozatául is estek a protestáns képrombolásnak.
A reformáció különbözõ ágazatai közül egyedül az evangélikusoknál õrzõdtek meg a középkori remekmûvek, s náluk is született újjá a 16. század végére az oltármûvészet.
Ritka, kvalitásos emléke ennek az árvai vár kápolnájának egykori fõoltára (ma a necpáli templomban), közepén zsúfolt kompozíciójú festménnyel, amely bonyolult, manierisztikus képi nyelven szól az emberiség megváltásáról.
Megrendelõje Thurzó György nádor volt, az evangélikusok legnagyobb magyarországi pártfogója.
A szepeshelyi káptalani templomban álló Szent Kereszt-oltár, amely szintén a 17. század elején készült, jól példázza, hogy a középkori szárnyasoltár felépítése miként él tovább: megvannak a szárnyak, a predella s az oromzat, de a szárnyképek nem mozgathatók s az ornamentika teljes egészében manierista stílusú.
A 17. század folyamán azután egészen bonyolult szerkezetû, szobrokkal zsúfolt, monumentális oltárépítményeket készítettek (Késmárk, Thököly-várkápolna 1657, Rohonc, rk. templom fõoltára 1679, Németújvár, ferences templom, 1647-1648).
Erdélyben a helyzet más volt: itt - bár készültek "modern" felépítésû oltárok is a 17. században, mint például Segesváron - a késõ középkori szárnyasoltárok típusa egészen a 17. század végéig tovább élt.
A szentágotai evangélikus templom 1650-ben készült oltárának még a szárnyai is mozgathatók; az 1675-ben készült csíkdelnei szárnyasoltár szerkezete, díszítése olyannyira konzervatív, hogy szinte a 16. századi reneszánsz oltárok (Csíkmenaság, 1543) kortársának látszik.
Epitáfiumok, ravatalképek
A 17. század egyik legjelentõsebb funerális mûfaja Magyarországon a templomok falára függesztett epitáfium.
Fából készült, festett-aranyozott, architektonikus felépítésû mûvek ezek; oszlopok, párkányok keretébe fogott, többszintes építmények, középütt bibliai tárgyú festménnyel (vagy dombormûvel), szobrokkal, körös-körül gazdag ornamentális díszítményekkel.
Alul feliratos tábla hirdeti érdemeit az elhunytnak, aki olykor maga is ott látható, térden állva, családja kíséretében.
Az epitáfiumok felépítése a korszak oltáraiét követi kicsiben - és mestereik is ugyanazok.
Általában a protestánsok körében volt e mûfaj népszerû.
Bár eredetileg az egész országban megtalálhatók voltak, mára csak kevés jelentõs sorozatuk maradt fenn. A lõcsei Szent Jakab-templomban, Bártfán és a csetneki evangélikus templomban látható belõlük sok.
Csetneken Geletník Tóbiás epitáfiuma (1630-as évek) és a Razik-epitáfium (1677 után) keretén világosan követhetõ a köztük lévõ negyven évnyi távolság: az elõbbi lineáris felépítésû, díszítményei a manierizmushoz kapcsolódnak, utóbbi sokkal dinamikusabb erõteljesen kiemelt középrészével (Kálvária), és ornamentális elemei is jóval modernebbek.
Szintén a templomok falán függtek a festett-aranyozott halotti címerek, amelyek azonban tisztán heraldikus díszûek voltak; keretükön körirattal, fából faragott fegyverekkel, zászlókkal (az Esterházy-család tagjainak halotti címerei Nagyszombatban).
A halottkultuszhoz és a portréfestészethez egyaránt kapcsolódó 17. századi mûfaj a ravatalkép.
A várkápolnákban függhettek egykoron (Thurzó Györgyé és Czobor Erzsébeté Árva várában), de a castrum dolorisoknak is részét alkották (Esterházy László castrum dolorisa, 1652).
A halottak megjelenítése a késõ reneszánsz irodalmának a boldog halálról szóló sztoikus felfogásához áll közel.
Megjelenésük dekoratív, erõsen stilizált, különösen ami a tér jelzését illeti; maguk a figurák viszont - kiváltképp a portrék - valószerûek.
Legszebb példáik az Illésházy-család tagjairól maradtak fenn (Illésházy Gáspár, Illésházy Gábor és Illésházy Gáspárné Thurzó Ilona; valamennyi a Nemzeti Múzeumban).
Szobrászat
Síremlékek a királyi Magyarországon
A síremlékmûvészet a 16. század közepétõl az egyik legfontosabb szobrászati mûfaj lett.
A királyi Magyarországon különösen sokféle síremléktípus jelent meg, és élt egymás mellett.
Tovább élt a legegyszerûbb, a címeres-feliratos sírkõ, természetesen modern ornamentális dísszel (Kassa, Orbán-torony sírkövei), s tovább élt a tumba is, tetején az elhunyt alakjával, mint Pozsonyszentgyörgyön Serédy Gáspár vagy Bártfán Serédy György síremléke.
Elterjedtek azonban új formák is.
Pozsonyban és környékén (valamint a távolabbi Selmecbányán) a kõbõl faragott, falra erõsített reneszánsz epitáfiumoknak egész sorozata maradt ránk a 16. század utolsó harmadából.
Díszes keret fogja körül a középsõ dombormûvet, amely többnyire a keresztrefeszítést ábrázolja, a kereszt tövében térdelõ elhunyttal és családjával, háttérben a mennyei Jeruzsálem ábrázolásával, valamint feliratos táblákkal (Jacobus Mordax síremléke Pozsonyszentgyörgyön, Erdõdy Anna vagy Wolfgang Kögl síremléke a pozsonyi Dómban).
Valamennyi import mû, s valószínûleg Bécsben készítették õket.
A másik új - s mind közül a leginkább reprezentatív - típus a monumentális fali síremlék.
A több méter magasra nyúló, gazdagon tagolt, a falhoz simuló architektonikus kõkeret közepén az elhunyt egész alakos figurája áll.
Fõpapok és magas rangú világi személyek számára egyaránt készítettek ilyeneket; az elsõk között lehetett Oláh Miklós esztergomi érsek nagyszombati és Rueber János felsõmagyarországi fõkapitány kassai síremléke.
A típusok összevegyülhettek: ilyen Chereõdy János érsek fali síremléke, amelyen a monumentális építmény nagyméretû epitáfium-táblát keretez: az érsek a megfeszített Krisztus elõtt térdel (Nagyszombat, Szent Miklós-templom).
A királyi Magyarországon az alakos sírkövek figurái három fõ típust követnek az elhunyt politikai igazodásának, társadalmi helyzetének megfelelõen.
A hagyományos, középkori kompozíciós megoldásokat leginkább a fõpapi sírkövek õrizték meg.
Újlaki Ferenc gyõri püspök pozsonyi (1555), Kuthassy János esztergomi érsek nagyszombati (1601) vagy Hetési Pethe Márton síremlékének figurája (Szepeshelyen) egyaránt frontálisan, vagyis a nézõvel szembefordulva, hieratikus merevséggel ábrázolja a fõpapot teljes ornátusban.
A fõúri síremlékek figurái sokkal változatosabbak.
Eleven marad itt is a középkori vitézi síremlék hagyománya, sõt, a 17. században olykor még tudatosan is felújítják ezt: a Thurzók lõcsei sírkövei a száz évvel korábbi szepeshelyi Szapolyai-síremlékeket utánozták.
Ismerünk néhány magyar díszruhában ábrázolt figurát is (Révai Ferenc síremléke, 1553, Túrócszentmárton), de a legelterjedtebb az, amelyik a vitézt reneszánsz hadvezéri díszben, vezéri bottal a kezében ábrázolja.
A kassai dómban felállított Rueber-síremlék az elsõ ismert példája ennek: a márványalak önálló szoborként állt a síremlék középsõ fülkéjében.
Mások mellett Drugeth György országbíró (1620) nagyszombati síremléke is ezt az "udvarhû" figura- és síremléktípust képviselte, de a leggazdagabb példáját a gyõri hõsnek, Pálffy Miklósnak tervezték állítani a pozsonyi Dóm szentélyében.
Ismerjük a síremléknek az augsburgi Paul Mayr mûhelyében készült modelljét s az elkészült fõfigurát (ma a pozsonyi ferenceseknél); a terv szemkápráztató, a manierizmust képviselõ megoldásai annyira idegenek lehettek a korabeli magyar ízléstõl, hogy Pálffynak végül jóval mértéktartóbb síremléket állítottak föl a dómban.
Síremlékek Erdélyben
A késõ reneszánsz síremlékek divatja Erdélyben is hasonlóan alakult, mint a királyi Magyarországon.
Itt is a címeres-feliratos sírlap volt a leggyakoribb (Mikola-sírkövek Szamosfalván, Tötöri Balázs sírköve Tötörön), de tovább élt a tumba is; rajtuk kívül pedig megjelent a kõ epitáfium és a fali síremlék.
Reprezentatív síremlékek álltak a gyulafehérvári székesegyházban, amely a fejedelmek temetkezõhelye volt.
Ezek javarészt elpusztultak; ma is ott állnak azonban a Zápolya-tumbák, Izabella királyné és János Zsigmond tumbái.
Ezek fehér márványból faragott, hatalmas méretû szarkofágok, tetejükön az elhunytak életnagyságú figuráival.
Nem erdélyi mesterek alkotásai, amint a késõbb készült fejedelmi síremlékek sem voltak azok: Báthory Kristóf síremlékét Gdañskból szállították Erdélybe, Bethlen Gáborét és elsõ feleségéét, valamint Rákóczi Györgyét és Rákóczi Zsigmondét Krakkóból.
A Zápolya-tumbák zsúfolt manierista dekorációja más erdélyi síremlékeken is megjelenik, például Patócsi Zsófia tumbáján (egykor Küküllõváron).
Különállnak az erdélyi fejlõdésben a szász síremlékek, amelyeknek Berethalmon és Nagyszebenben maradt fenn monumentális sorozatuk.
A püspököket, királybírákat, városi polgárokat ábrázoló figurális sírkövek közvetlenül a német késõ reneszánsz szobrászati hagyományban gyökereznek.
A Nagyszebenben mûködõ kitûnõ szász szobrász, Elias Nicolai faragta a legszebb épen maradt 17. századi erdélyi síremléket, Apafi György almakeréki tumbáját (1635).
Fedlapján szõlõindák között fekszik az elhunyt páncélba öltözött alakja, az oldallapokat szimbolikus alakok, feliratos táblák borítják.
Az indák között maga a Halál is megjelenik: csontváz, homokórával a kezében.
Az allegorikus ábrázolásmód és a bõven szereplõ bibliai idézetek tipikus protestáns alkotássá teszik ezt a síremléket.
A kiváló mûvet alkotója feltûnõ helyen (az elõlapon) szignálta.
Építészet
Kolozsvári polgárházak
A 16-17. században az országszerte sokfelé folyó építkezések igényesebb kõfaragványait nem az építkezések helyszínén készítették, hanem a nagyobb városokban mûködõ kõfaragómûhelyekben, s készen juttatták el õket egészen nagy távolságokra, akár az ország másik végébe vagy külföldre is.
Természetesen magukban a városokban is felhasználták faragványaikat.
1526 elõtt Pécsett és környékén rekonstruálhatjuk ezt a fajta kõfaragó-tevékenységet, Mohács után azonban Erdélyben, jelesül Kolozsvárott, a 16. századi polgárházakon követhetõ jól nyomon e városi mûhelyek mûködése, stílusfejlõdése.
A házak alaprajza L-alakú; a kapunyílással megbontott homlokzat mögött, hosszan hátranyúló szárny kíséri a keskeny udvart.
Sajnos sokat lebontottak, átalakítottak közülük a múlt században; reneszánsz ajtó- és ablakkereteik zöme azonban múzeumba került.
Legnevezetesebb reneszánsz épülete a városnak az ún. Wolphard-Kakas-ház volt.
A tudós humanista (Janus Pannonius mûveinek kiadója) Wolphard Adorján városplébános 1534-1544 között alakíttatta át reneszánsz szellemben a Fõtéren álló házat.
Az egyemeletes épület fõhomlokzatát a földszinten két ablak és a kapu, az emeleten három ablak tagolta; a szép arányú kereteket Wolphard címerei és latin szentenciák díszítették.
Az ajtókat korinthoszi pilaszterek, gazdagon tagolt párkányok keretelték.
A ház külön ékessége volt a zodiákus-terem, az égöv jegyeivel díszített gyámkövekkel, amelyet még a wittembergi egyetemet megjárt Wolphard István tervezett kialakítani, s amelyet már csak a következõ tulajdonos, Kakas István fejezett be.
A század utolsó harmadában ugyanis Kakas István, a fejedelmi prothonotarius tulajdonába került az épület; az õ címerével díszített - az udvari traktuson ma is látható - ablak- és ajtókeretek, dór frízeikkel, rusztikázott pilasztereikkel már a késõ reneszánsz szigorúbb, tektonikus formavilágát képviselték.
A királyi Magyarország építészete: Dunántúl
A Dunántúl legjelentõsebb, ma is álló késõ reneszánsz várkastélya a sárvári vár, amely a korszakban hosszú ideig a Nádasdy-család központja volt.
A 16. század közepén építették ki az ötszögû, olaszbástyás erõdöt, s kezdték el a várfalak közrezárta kastély építését, amelynek végleges, szintén ötszögû együttese 1588-1615 között alakult ki.
Ötszögû alaprajzával a Dunántúlon egyedül áll, a legjellemzõbb típus ugyanis nem ez, hanem a téglalap alakú, árkádos udvart körülvevõ, sarkain bástyákkal megerõsített kastély volt.
Legkorábbi emléke ezeknek az egervári kastély, amely sarokbástyás, belsõudvaros formáját még a 16. század második felében kapta Nádasdy Kristóf birtoklása idején.
A - sajnos elpusztult - kanizsai várkastélyt Pietro Ferrabosco, a királyi udvar szolgálatában álló építész tervezte ugyanilyen szisztéma szerint, 1572 elõtt.
A legszebb példát, a ma is álló, hatalmas sopronkeresztúri kastélyt is az 1560-as években kezdték építeni, de végsõ formáját, nagyszerû árkádos udvarával csak Nádasdy Tamás országbíró építkezése során kapta.
Ekkor készült a kastély egyik sarokbástyájába rejtett, tágas terû kápolna is, megkésetten gótikus, mérmûves ablakaival.
A gótizálás a korszak egyházi építészetében egyébként nem ritka jelenség Magyarországon.
A várkastélyok e szabályos alaprajzai itáliai késõ reneszánsz példákat követnek, külsõ díszítésük azonban végletesen puritán: a falak tagolatlanok, egyetlen külsõ díszük a rusztikázott pilaszterekkel keretelt kapuzat (pl. Sárvár, Léka).
Az építõk - ha ismerjük a nevüket - általában olyan északolasz mesterek voltak, akik az Alpokon túli területeken - a Habsburgok országaiban - tevékenykedtek.
A királyi Magyarország építészete: Felvidék
A felvidéki reneszánsz építészetet jóval nagyobb változatosság jellemzi, aszerint, hogy melyik nagyobb régió pereméhez esik közel: Ausztriához, Morvaországhoz, Lengyelországhoz vagy Erdélyhez.
A homlokzatok kialakításában itt is ugyanazok a tendenciák érvényesülnek: a nagy, tagolatlan síkok, fent pártázattal koronázva, a sarkokon armírozással, az udvarokon oszlopos vagy pilléres árkádok futnak körbe.
A 16-17. században az alapképlet azonos maradt, ha a díszítõornamentika, a részletmegoldások változtak is.
A várépítészet dominált itt is, épültek nagyszabású, új erõdítmények (Komárom, Érsekújvár), de a régi várakat is korszerûsítették (Árva, Trencsén).
A 16. század végétõl kezdve a várkastélyok is jórészt szabályos alaprajzokon emelkedtek.
A Thurzóknak a 16. század végén épült nagybiccsei kastélyának alaprajza is négyszögû, sarkain erõteljes kerek bástyákkal, belsõ udvarán árkádokkal.
Az árkádsor igen gyakori motívum: fõúri kastélyokon, városi házakon is ott van, sõt, a 17. században olykor külsõ homlokzatalakító elemként is megjelenik (Alsómicsinye).
A "pártázatos reneszánsz"
A magyarországi késõ reneszánsz építészet egyik közismert, régi stíluskategóriája az ún. "felsõ-magyarországi pártázatos reneszánsz".
E kategória ma már módosításra szorul: feltûnése nem magyar specialitás, elterjedtsége pedig általános.
A királyi Magyarország felvidéki részén a korszaknak valóban egyik leggyakoribb épületdíszítõ formája a pártázat.
Az épületek fõpárkánya fölött áll (olykor attikafal közbeiktatásával) a változatos kiképzésû párták sora.
A pártázat mint hangsúlyos architektonikus díszítõelem általános Közép-Európában a 16-17. századi építészetben, s végsõ soron észak-itáliai eredetû.
Templomokon, városi köz- és magánépületeken, várkastélyokon egyaránt felhasználták.
Úgy tetszik, Szepes és Sáros területén helyi stílusváltozata is kialakult, amely közvetlenül a hazánkban is szép számmal mûködõ északolasz mesterektõl eredt; a forma korabeli magyar elnevezése, az "olasz fok" is erre utal.
Formái igen változatosak; vakárkádsorrá redukálva is megjelenik, sõt, olykor vakolatból alakítanak ki pártázatmintát (Hédervár).
Gyakran sgrafittóval együtt fordul elõ; a sgrafitto többnyire ornamentális díszû (Késmárk), de olykor - mint a fricsi Berthóty-kastély homlokzatán - emberi alakok is megjelennek a díszítmények között.
Erdélyben sem ismeretlen, bár ott csak Bethlen Gábor uralkodása idején terjedt el ez a reprezentatív forma, épp a fejedelmi építkezések hatására.
Elõször a gyulafehérvári fejedelmi palotán jelentek meg az "olasz fokok", de a többi fejedelmi kastély (Várad, Alvinc, Balázsfalva) fõpárkányán is pártázat vonult végig.
Bár Erdélyben még a 18. században is alkalmazták olykor, annyira népszerûvé, mint a Felvidéken, itt nem vált soha.
Sárospatak vára
Perényi Péter, aki Mohács után, sok fõúrhoz hasonlóan a két ellenkirály között váltogatta pártállását, a török közelsége miatt veszedelmessé vált családi vár, Siklós helyett választotta a keleten fekvõ Patakot.
Az 1530-as évek közepétõl építette fel Sárospatak városának délkeleti végén az ún. Vörös-tornyot.
Ez a zömök, erõs épület, tulajdonképpen toronypalota, több szintre volt osztva, benne boltozatos termekkel.
A Perényi-címeres lunettákkal koronázott, gyümölcsfüzérekkel ékes, gazdag tagolású nyíláskeretek, kandallók - a Vörös-torony nagytermében - a Mohács utáni idõszak legigényesebb reneszánsz faragványai közé tartoznak Magyarországon.
Még a 16. század elsõ felében palotaszárnyakat is csatlakoztattak a toronyhoz, errõl tanúskodnak az itteni faragványokon látható 1540-es és 1542-es évszámok.
A vár nagymértékû bõvítésére azonban csak a 17. században került sor, amikor a Rákócziak birtokolták.
Ekkor a palotaszárnyak tovább épültek, és elkészült a torony emeletére vezetõ oszlopos-árkádos külsõ lépcsõ, a Lórántffy-loggia.
Maga a Vörös-torony is új belsõ díszítést kapott. Legszebb emléke a (nemrégiben helyreállított) "bokályos ház".
Ennek a reprezentatív helyiségnek - audenciás teremnek - a falait keleti csempékkel burkolták a mennyezettõl a padlóig.
(Hasonló díszburkolatú helyiséget a gyulafehérvári fejedelmi palotában is kialakítottak.)
Az egész várkastélyt famennyezetek, aranyos kárpitok, pompás bútorok tették lakályossá.
Ezt inventáriumokból ismerjük; a vár 1703-ban kiégett.
A keleti szárny sarokszobája, az ún. "Sub rosa"-erkély boltozatának gazdag festése tanúskodik hírmondóként Lórántffy Zsuzsanna palotájának hajdani pompájáról.
Gyõr vára
A 16. század legfontosabb épületei egyértelmûen a várak voltak Magyarországon; az építészeti mûfajok közül a hadi építészet volt az uralkodó.
Hatalmas, modern - a 16. század nagy olasz építészei, Vignola, Serlio elveihez igazodó - erõdítmények készültek a török hódítás határán, olykor több évtizeden át, zömmel itáliai építészek tervei alapján, a Habsburg-udvar intenciói szerint.
A Bécs felé vezetõ hadifontosságú utat õrzõ legfontosabb erõd a gyõri vár volt, ezért I. Ferdinánd király már korán, 1537-ben utasítást adott a vár megerõsítésére.
Korszerû, a várat és a várost magábafoglaló új erõdítésrendszert építettek.
A várost körülvevõ bástyarendszert Pietro Ferrabosco tervei szerint alakították ki az 1550-es években, illetve módosításokkal a század végéig, s a kivitelezés irányítása is a katonai építészeti hivatal olasz építészeinek kezében volt.
Az olaszbástyákkal erõsített falakon belül az új város szabályos alaprajzon épült fel, derékszögû utcahálózattal, a reneszánsz építészeti elveinek megfelelõen.
Az 1568-ban befejezett Bécsi-kapu monumentális alkotás volt, igényes részletformákkal.
A kapunyílást rusztikázott pilaszterek keretezték, az erõteljes párkányzat felett hatalmas méretû kõcímerek ékeskedtek.
A Fehérvári-kaput a rusztikázott pilasztereken kívül semmi nem díszítette.
Annak a kaputípusnak tartoztak ezek az elsõ példái közé Magyarországon, amelyek a 16-17. században sok váron, várkastélyon megjelentek (Sárvár, Németújvár).
Gyõr erõdítménye befejezetlen volt, amikor (1594-ben) elfoglalták a várost a törökök.
Négy év múlva visszafoglalták tõlük, de a bástyák s a falak csak a 17. században épültek ki véglegesen.
Szabályos alaprajzú várak épültek még Komáromban, Kanizsán, Érsekújváron, Tatán és másutt is a királyi Magyarország területén.
Várad vára
Várad, az Alföld szélén álló város és püspöki székhely a török elõrenyomulásával Erdély egyik kapujává vált.
A középkori várat János Zsigmond uralkodása idején kezdték el korszerûsíteni.
A székesegyházat is magábafoglaló, szabálytalan alaprajzú falrendszer helyett szabályos, ötszög alakú erõdítményt terveztek, sarkain egy-egy hatalmas fülesbástyával.
A vár fundálója minden bizonnyal Giulio Cesare Baldigara volt, aki nemcsak az erdélyi fejedelem, hanem a Habsburg-udvar számára is készített erõdterveket.
1571-tõl Báthory István fejedelem folytatta az építkezést (lengyel királyként Krakkóból küldte Váradra olasz építészeit, elõbb Domenico Ridolfinit, késõbb pedig Simone Gengát), de a vár a század végén sem volt még készen.
Csak Bethlen Gábor fejeztette be az erõdítményt, s ugyanakkor a középkori székesegyház és püspöki palota romjai helyére hatalmas, ötszögû (ötszárnyú, ötbástyás) palotaépületet terveztetett, olyan centrális épületformát, amelynek megoldási módjai az olasz építészeket a 16. század folyamán erõsen foglalkoztatták.
A palota elkészült részeit pazarul díszíttette; adataink vannak képírók, képfaragók itteni mûködésérõl.
Ma egyetlen, stukkókkal díszített terem idézi Bethlen Gábor mûvészeti reprezentációs törekvéseit.
Valóságos és képzeletbeli állatok - elefánt, párduc, griff, egyszarvú - jelenítik meg "az egész világnak kerekségét", ahogyan Háportoni Forró Pál, a fejedelem történetírója épp a váradi várról írva megfogalmazta.
I. Rákóczi György idejében, 1660-ig a belsõ vár is elkészült, ha nem is minden részletében.
Ebben az évben foglalta el, kéthónapnyi ostrom után a török.
Bethlen Gábor építkezései
Bethlen Gábor rövid, másfél évtizedet alig meghaladó uralkodását valóságos építési láz jellemezte.
Szalárdi János pontosan látta az indítékot is. "Bethlen Gábor fejedelem ... mind székes helyén, Fejérváratt, Radnóton, Alvincen, Balázsfalván, Fogaras és Várad váraiban nagy fris fejedelmi, pompás épületû házakat építtetett vala, ... és oly fundálásokat, pompás épületeket indított volt, ... hogy azokhoz képest láttatnék mintegy halhatatlanságot ígérni önmagának."
A fejedelem különösen nagy gondot fordított a székvárosra, Gyulafehérvárra.
A századforduló történelmi kataklizmái miatt lakhatatlanná vált fejedelmi palotát megnagyobbította, kialakítva azt a három udvaros épületegyüttest, amelynek elemei a mai napig jól felismerhetõk.
A védhetetlen várat hatalmas erõdítménnyé akarta fejleszteni, amelybõl két bástya el is készült uralkodása alatt.
Helyreállította a székesegyházat, a vízvezetéket, és városrendezési tervekkel is foglalkozott.
Az Akadémiai kollégium - Bethlen Gábor "református egyeteme" - is ekkor kapott új épületet.
Erdélyben több várat, kastélyt is kiépíttetett, és a hatalmas épületek berendezését is pazarló gazdagság jellemezte.
Ebben politikai szándék is vezette: nagyralátó terveihez méltó mûvészeti reprezentációt kellett kifejtenie.
Írásos forrásokból elég pontosan ismerjük a fejedelmi udvar fényûzését.
Nemcsak a kolozsvári ötvösöket foglalkoztatta gyakran, hanem külföldrõl, például Bécsbõl is hozatott értékes ötvösmûveket.
Példátlan összegeket költött kárpitokra: a Nagy Sándor históriáját ábrázoló sorozatért például 16.000 tallért fizetett ki.
Velencétõl Konstantinápolyig kerestette, vásároltatta össze a pompázatos luxustárgyakat.
Szabályos alaprajzú, sarokbástyás épületek Erdélyben
Az erdélyi reneszánsz építészet különleges sorozatát alkotják az olaszbástyás, szabályos alaprajzú várkastélyok.
Idõben az elsõ az alvinci kastély, amelyet - Bethlen Gábor számára - eredetileg oválisba írható hatszög alakúra terveztek, de ebben a méretben végül nem készült el.
1617 elõtt fogtak az építéséhez, de még 1630-ban is dolgoztak rajta: ekkor készítette kazettás mennyezeteit Mezõbándi Egerházi János.
Radnóton a négyszögû, négy sarokbástyás kastélyt Péchi Simon, a szombatosok fõ pártfogója építtette ki erre a formára 1617-1621 között, majd maga a fejedelem folytatta tovább az építkezést.
1618 után kezdõdött meg Váradon, a vár közepén a fejedelmi palota kiépítése, ötszögû alaprajzon, öt sarokbástyával.
Csíkszeredán szabályos négyszögön emelkedett Mikó Ferenc olaszbástyás várkastélya (1613 után).
Az aranyosmedgyesi Lónyai-kastély szintén négyszögû alaprajzú épület, négy erõteljes sarokbástyával; a kapu felirata szerint 1630-ban készült el.
E kör valamennyi kastélya Bethlen Gábor uralkodása alatt keletkezett; monumentális példái közvetlenül a fejedelem megrendelésére készültek, a többi pedig udvara tagjai számára.
Péchi Simon - kegyvesztéséig - Bethlen kancellárja volt, Mikó Ferenc elõdje Csík-Gyergyó-Kászonszék fõkapitányi tisztségében, Lónyai Zsigmond pedig Kraszna vármegye fõispánja volt.
A szabályos alaprajzú kastélytípus nem az erdélyi építészet belsõ fejlõdésének eredménye, megjelenése valószínûleg az Erdélyben is munkálkodó itáliai építészek egyikének, jelesül a Como-vidékérõl származó Giacomo Restinek - Bethlen Gábor fundálójának - a megjelenésével függ össze.
Erdély építészete a 17. században
I. Rákóczi György fejedelemségének idejét legalább annyira jellemezte az építési láz, mint elõdjéét.
A korabeli iratokból meglehetõsen jól követhetjük az építkezések menetét, és sok építész nevét is ismerjük.
Mielõtt erdélyi fejedelemmé választották volna, magyarországi családi birtokain, fõleg Sárospatakon építkezett.
1630 után pedig a fejedelmi rezidenciák, Gyulafehérvár és Fogaras kerültek sorra.
Eleinte Bethlen Gábor építésze, Giacomo Resti állt rendelkezésére, Resti azonban hamarosan a királyi Magyarországra távozott, s néhány évig nincs adatunk itáliai építészrõl Erdélyben.
Hazaiakról több is: a dési "Sánta Kõmûves Antal", "fundáló Mátyás mester" vagy a külföldön tanult Haller Gábor dolgoztak több épületen is.
Kevés volt a képzett építész, ezért külföldrõl próbáltak szerzõdtetni ilyeneket.
A kolozsvári Farkas utcai templom gótikus boltozatát - hazai mestereket nem tudván Erdélybe hívni - kurlandi kõmûvesekkel építtették újjá.
A velencei Agostino Serenával érkezett csak újra itáliai építész Erdélybe, 1648 elõtt.
Munkásságát azonban ma nem tudjuk egyetlen újonnan épült mûhöz sem kötni.
Amikor 1660-ban a törökök végigpusztították Erdélyt, egy nagy korszak ért véget.
Már ezt követõen épült az utolsó monumentális késõ reneszánsz kastély Bethlenszentmiklóson.
Építésze maga a birtokos, az emlékiratíró Bethlen Miklós volt, aki Európát bejárva sajátította el az építészet tudományát.
Velencei reminiszcenciákat és az erdélyi építõhagyományt ötvözõ kastélya négyszög alaprajzú, sarokbástyás épület, amelynek a Kisküküllõre nyíló hátsó homlokzata kétszintes árkádsorával a legigényesebb erdélyi kastéllyá teszi a 17. században.
Várkastélyok a 17. századi Magyarországon
A királyi Magyarországon a barokk mûvészet fõúri megrendelõi is a magyar arisztokrácia udvarhû tagjai közül kerültek ki, fõleg Nyugat-Magyarországon.
Ilyenek voltak elsõsorban az Esterházyak, azután a Batthyány-, a Nádasdy-, a Zrínyi-, vagy a Pálffy-család.
A fõurak várkastélyainak elsõsorban a belsejét dekorálták az új stílusú mûalkotások, kívülrõl ezek a rezidenciák megõrizték erõd-jellegüket. Ez az állandó háborús veszély miatt indokolt is volt.
Gazdag stukkódísz borította a reprezentatív teremsorokat és a várkápolnát, amint a Pálffyak vöröskõi várában ma is látható.
A dísztermet már méretei kiemelték (nemcsak elhelyezése), és gazdagon festett dekorációjukban a történeti ábrázolások is helyet kaptak (mint Sárváron a török csataképek).
A kastélyok közül sokban sala terrenát, afféle hûtõzõ termet alakítottak ki a földszinten, amely természetes barlangot utánzott, tele tengeri motívumokkal.
A vöröskõi Pálffy-kastélyban teljesen épen maradt ez a terem is, mennyezetén Carpoforo Tencala freskóival.
Az elsõ új típusú, külsejében is palotaszerû kastély az Esterházyak kismartoni rezidenciája volt.
A középkori eredetû, négy saroktornyos várat mint magot veszik körül kívül-belül a teremsorok.
Az épület tömegében sokat megõrzött a régi várból (belülre került, "elrejtõzött" saroktornyainak külön hangsúlyt adtak hajdan a hagymakupolák), de maga a homlokzat, két emeletet átfogó óriáspilasztereivel, timpanonnal koronázott ablaksoraival, monumentális fõpárkányával egységes barokk kialakítást kapott.
Az épületben hatalmas, két szintnyi belmagasságú dísztermet alakítottak ki; a mennyezet reprezentatív freskóciklusát - az Esterházy-család dicsõítését - Carpoforo Tencala festette.
Nagyszombat, jezsuita templom
A barokk Magyarországon a 17. század második negyedében jelent meg a képzõmûvészetben.
A késõ reneszánsz elemei még jó ideig szintén jelen voltak (kivált Erdélyben), s az új stílus csak a 18. század elejére vált egyeduralkodóvá.
A barokk mûvészet elsõ megrendelõi a katolikus egyház, a bécsi udvar és az udvarhoz visszatérõ, rekatolizáló fõnemesség, legfontosabb pártfogói pedig a jezsuiták.
A barokk kezdetét hagyományosan 1629-tõl számítjuk Magyarországon; ekkor kezdték el ugyanis építeni Nagyszombatban, az ország egyházi központjában a jezsuita templomot.
Mecénása maga a nádor, Esterházy Miklós volt.
Tervezõje, egy olasz építész, akinek nevét nem ismerjük, a bécsi jezsuita templomot követte, illetve rajta keresztül a rend római anyatemplomát, az Il Gesút.
A templom hatalmas fõhajója egyetlen, dongaboltozattal fedett, tágas tér, amelyhez kétoldalról kápolnák csatlakoznak.
Míg az alaprajz római eredete nyilvánvaló, a homlokzatok, a külsõ, az Alpoktól északra esõ vidékek mûvészi formanyelvét õrizték meg.
Ilyen a kéttornyos fõhomlokzat s a klasszikus oszloprendek harmonikus kapcsolatát megtörõ, erõteljes párkányok öve.
A nagyszombati templom épülete követendõ példává vált a jezsuiták számára szerte az országban: e szerint építették fel a gyõri (1634-1641), a trencséni (1653-1657) és kassai templomokat (1653-1657).
A nagyszombati templom rendkívül igényes belsõ dekorációja is példaként hatott: hatalmas, a szentély zárófalát teljes egészében beborító fõoltára, kvalitásos oltárképével (Krisztus megkeresztelése, 1640), életnagyságúnál nagyobb szobraival éppúgy iránymutatóvá vált, mint kápolnáinak gazdag stukkódekorációjával (1655).
Iparmûvészet
A korszak iparmûvészeti hagyatéka - kivált a 17. századé - úgyszólván áttekinthetetlenül gazdag.
Bár a bútor-, a textil- vagy a kerámiamûvészet emlékei is rendkívül jelentõsek, a leglátványosabb - s az iparmûvészet egészére nézve paradigmaszerû - mûfaj az ötvösség.
A reprezentatív mûvek jó részét a nyugat-magyarországi fõurak és az ugyancsak ott rezideáló fõpapok az európai nagy késõ reneszánsz és barokk ötvösközpontokból - Nürnbergbõl, Augsburgból - szerezték be.
A Nádasdyak, Batthyányak, Esterházyak rendszeresen dolgoztattak augsburgi ötvösökkel; Hetési Pethe Márton kalocsai érsek monumentális keresztje pedig éppenséggel ulmi munka (Gyõr, Székesegyházi Köncstár).
A 16-17. században azonban roppant termékenyek voltak a magyarországi ötvöscéhek is, és kitûnõ alkotások kerültek ki a mesterek keze alól.
Losonczi Antal méternél is magasabb kancsója (1548) éppúgy európai rangú mûremek, mint a kolozsvári ötvös, Brózer István zománcos aranykelyhe (1640).
Az egyik legfontosabb erdélyi ötvöscéhnek, a nagyszebeninek volt tagja Hann Sebestyén, aki a 17. század utolsó harmadának legjelentõsebb ötvösmûvésze volt.
Edényein, asztaldíszein az augsburgi mûhelyek hatása mutatkozik meg.
A korszak ötvösmûveinek legszebb gyûjteményét õrizte meg máig az Esterházy-kincstár.
Egyetlen, viszonylag épen maradt fõúri kincsgyûjteményünk 16-17. századi díszedényei, ékszerei - násfái, nyakláncai - szinte egész Európa ötvösmûvészetét képviselik, kicsiben tükrözve azt a sokszínû mûvészeti kultúrát, amely az ország fõúri udvaraira ekkor általában jellemzõ volt.
ZENETÖRTÉNET
Magyarország és Erdély zenetörténete - A királyi és a fejedelmi udvar zenéje
A zene Európában mindenütt szorosan az udvari élethez tartozott és ily módon szinte kötelezõ velejárója volt az uralkodói udvarok mindennapjainak.
Zene szólt az állami ünnepeken (koronázások, fejedelmi beiktatások, esküvõk, temetések, politikai események megünneplése, követfogadás) és ugyanúgy az egyháziakon is.
Tudunk farsangi bálokról, étkezés alatt vagy azt követõen felhangzó asztali zenérõl, étkezés utáni rendszeres táncokról, miként az uralkodók lakosztályában játszott szórakoztató zenérõl is.
Mindez Magyarországon sem volt másként.
Számos forrás tanúskodik az 1500 utáni magyar királyi udvar zenéjérõl, majd pedig a Buda elfoglalását követõen (1542) Erdélyben kialakult fejedelmi udvar zenei életérõl.
A dokumentumok száma azonban változó, idõnként nagyon hiányos, fõleg azért, mert az 1655 elõtti udvari iratanyag (pl. az udvartartásjegyzékek, számadások, királyi és fejedelmi levelezés) a török háborúkban javarészt éppúgy elpusztult, mint a kották, kottajegyzékek.
A helyenként szegényes forrásanyag ellenére is kétségtelen, hogy nincs olyan uralkodónk, akinek szolgálatában ne lettek volna zenészek, illetve akinek korából ne említene valamiféle dokumentum zenét.
Még a 17. századi szigorúan református erdélyi fejedelmeknek (Rákóczi György, Apafi Mihály) is voltak muzsikusaik, mégpedig idõnként nem is kis számban.
Az 1630-as évekig a politikai törések és idõszakos visszaesések ellenére is alapjában egységes folyamat zajlott, amelyet a külfölddel való kapcsolattartás és a korabeli európai zeneélet követésének igénye jellemzett.
Jónéhány forrás tanúsítja uralkodóink törekvését, hogy lehetõség szerint kiváló külföldi muzsikusokat szerzõdtessenek.
Az idegenek származási ország szerinti megoszlása a tõlünk nyugatra, illetve délre fekvõ jelentõsebb zenei központokhoz való irányulásról tanúskodik.
Elsõsorban a Magyarországhoz közeli országokból, illetve országrészekbõl jöttek muzsikusok: délnémet, osztrák valamint sziléziai területekrõl, Észak-Olaszországból (elsõsorban a Velencei Köztársaságból), valamint Lengyelországból.
A Jagelló királyok (II. Ulászló, II. Lajos és felesége, Habsburg Mária királynõ) udvarában német (sziléziai) zenészekrõl tudunk, I. (Szapolyai) János és Izabella idejébõl viszont egy-két olaszról.
Az erdélyi fejedelmeknél (János Zsigmond, Báthory Zsigmond, Báthory Gábor, Bethlen Gábor) olaszok éppúgy felbukkannak, mint német, sziléziai vagy lengyel muzsikusok.
Noha Erdély politikailag a török birodalomtól függött, a fejedelmi udvarban (némely magyarországi fõúri rezidenciától eltérõen) török zenészeknek és török zenének nincs nyoma.
Bethlen Gábor uralkodásának végéig nem beszélhetünk arról, hogy az udvari zeneélet Európa más részeitõl teljesen lemaradt volna.
Csupán az 1630-as évektõl, I. Rákóczi György korától gyorsult fel jelentõsen a távolodás üteme, és csak ezután következett be az elszakadás.
A század közepétõl már szinte kizárólag a helyi muzsikusok (magyarok, erdélyi szászok, románok) alkalmazása a jellemzõ, s ekkorra az erdélyi udvar a korabeli európai zeneélet perifériájára szorult.
Az udvari együttesek pontos létszáma a forráshiány miatt nem ismert.
Habár némely uralkodónknak a jelek szerint csak egynéhány muzsikusa volt, de mint Bethlen udvarának 1626 utáni adatai mutatják, a teljes zenészlétszám néhány esetben megközelítette a harminc fõt, ami akkoriban nemzetközi összehasonlításban is jelentõsnek számított.
Biztos, hogy az udvari együttesek összeállítását nem a véletlen adta: dokumentumok tanúsítják, uralkodóink rendszeresen kerestettek megfelelõ hangszereseket, illetve énekeseket országukban és külföldön egyaránt.
Emellett legjobb zenészeik révén gondoskodtak az utánpótlás nevelésrõl.
Fõleg a városokban érdeklõdtek tehetséges fiatalok után, de néha külföldrõl is hozattak ilyeneket.
Az udvari együttesek nem tarthatók holmi rövid idõre összeverõdött alkalmi zenésztársulásnak.
Sokan (köztük külföldiek is) évekig, esetleg évtizedekig szolgáltak egy helyen.
Sajnos a muzsikusok többségérõl alig tudunk valamit.
Néha még a teljes nevük sem maradt ránk.
Életútjuk általában ismeretlen, de egy-kettõrõl kiderült, hogy magyarországi szolgálatuk elõtt olyan fontos külföldi zenei központokban mûködtek, mint Róma, Ferrara, Mantova, München, Bécs vagy Graz.
Az uralkodói udvarok az eltérõ zenei feladatoknak megfelelõen különféle zenészeket alkalmaztak.
Ez a rendszer Európában mindenfelé általános volt.
A katolikus udvarokban egyházi funkciója miatt kiemelt szerep jutott az udvari kapellának.
A kapella papságához, a karkáplánokhoz tartozó énekesek (cantorok) elsõdlegesen istentiszteleti feladatokat láttak el, de már az 1400-as évek folyamán Európa-szerte általánossá lett, hogy a cantorok iskolás énekesfiúkkal együtt más alkalmakon, ünnepségeken, lakomákon is közremûködtek zenészként.
A cantorok, amint ezt a rájuk gyakran használt latin musicus jelzõ is tanúsítja, az esetek nagy részében tanult zenészek voltak.
A református erdélyi fejedelmeknél mindezzel szemben csak egyetlen udvari kántorról és egy-két kántorinasról van tudomásunk, akik a világi zenélésben nem vettek részt.
Magyarországon többszólamú egyházi és világi kórusmûvek megszólaltatására specializálódott énekegyüttesrõl (kórusról) az 1500-as évektõl csak II. Ulászló, II. Lajos és annak felesége, Mária udvarából tudunk.
Figyelemre méltó, hogy utóbbiaknak - akárcsak korábban Mátyásnak és Beatrixnek - külön királyi és királynõi szolgálatban álló énekeseik voltak.
A Mohács utáni udvarok közül csak Báthory Zsigmond szolgálatában feltételezhetõk énekesek, azután pedig Bethlen Gábor uralkodásának második évtizedébõl (1624-tõl fogva) vannak idevágó adataink.
A református Bethlen néhány német és olasz énekesének funkciója azonban nyilvánvalóan liturgián kívüli volt.
A káplánok és az udvarban alkalmazott többi muzsikus élén a magister capellae állt.
Ezt a kifejezést (vagy ennek valamilyen megfelelõjét, pl. kapellmester) a hazai dokumentumok csak ritkán használják, így a zenészek vezetõje csak egy-két esetben határozható meg.
Ma név szerint ismerjük a híres sziléziai komponistát, Thomas Stoltzert (aki 1522-1526 között Mária királynõ zenésze volt), és akinek a királynõ utasítására komponált mûve, a Noli Emulari fent is maradt.
Az udvari zenészek sorában mindig is jól körülhatárolható egységet képviseltek a trombitások és a hozzájuk tartozó dobosok.
Az õ létszámuk volt a legállandóbb: a 16. században a királynak, majd az erdélyi fejedelemnek, általában 5-9 trombitása volt, késõbb számuk 8-12 fõre növekedett.
Ezekhez egy-két üstdobos, valamint esetenként több gyalogdobos járult.
Nemcsak az uralkodónak voltak trombitásai, a királynõ, majd az erdélyi fejedelemasszony is rendelkezett néhány saját trombitással.
E szignálhangszereseket az uralkodói udvartartás elengedhetetlen tartozékának tekintették.
Bethlen Gábor 1619-ben le is írta: Dob, Trombita nélkül mi nem járhatunk.
A 17. századi erdélyi források az üstdobot a zászlóval egybetartozó hatalmi jelképnek mutatják: a Rákócziak és Apafi Mihály korában nemegyszer ország dobjának nevezik, a dobost pedig ország dobosának.
Trombitaszignálok és dobjelek irányították a seregeket, miként az udvarok mindennapjait is.
Ezekkel jelezték az idõ múlását vagy azt, hogy küldöttségek érkeztek.
Így figyelmeztettek a veszélyre, de arra is, hogy a kíséretével, seregével jövõ uralkodót békés szándék vezérli.
Bethlen Gábor és I. Rákóczi György udvarában a helyiek mellett felbukkannak német és lengyel trombitások is, rendszerint 3-4 fõ.
Feltehetõ, hogy õk a korabeli német gyakorlatnak megfelelõen együttesként több szólamban zenéltek.
A trombitásoknál kevésbé egyértelmû a különféle fafúvós hangszereken játszó zenészek (korabeli elnevezéssel síposok, illetve a 17. századtól töröksíposok) szerepe.
Úgy tûnik, hogy ezek a gyalogdobosokhoz hasonlóan az udvari katonasággal álltak kapcsolatban, és szerepet kaptak a sereg irányításában.
Természetesen emellett közremûködtek a tánczenében is.
A 17. század közepétõl már dudást is említenek az erdélyi iratok.
Az udvari zenészek következõ csoportja, akiket a források gyakran egyszerûen csak muzsikusoknak neveznek, kimondottan világi, elsõsorban reprezentációs-szórakoztató célokat szolgált.
Köztük bukkan fel a legtöbb külföldi. E zenészek sorába tartoztak a billentyûs hangszeresek, a pengetõsök, a vonósok, valamint esetenként egyéb zenészek, pl. énekesek vagy a lantos énekmondók.
(Ez utóbbira pl. Szapolyai János király udvarában van adat).
Kétségkívül az õ csoportjuk tükrözi legjobban az uralkodók eltérõ személyes zeneigényét.
Nagyobb számban csak az igazán zenekedvelõ uralkodóknál (pl. Báthory Zsigmond vagy Bethlen Gábor udvarában) fordultak elõ.
A billentyûs muzsikus, akit a források a hangszertõl függetlenül orgonistának vagy virginásnak neveznek, alapvetõen hozzátartozott a hazai udvari együttesekhez, amit alighanem a billentyûs hangszerek általános felhasználhatósága magyaráz.
Bizonyos, hogy a katolikus uralkodóknál esetenként közremûködtek a liturgikus zenében is, noha fõ feladatuk világi volt.
Ugyancsak a sokoldalúság, de emellett nyilván a lantnak korabeli hallatlan népszerûsége magyarázza, hogy I. Rákóczi György koráig, az 1630-as évekig, a legtöbb udvarból ismerünk lantost, sõt néha egy idõben többet is.
Szapolyai János király udvarában tanult a brassói származású Bakfark Bálint (kb. 1526/1530-1576), a korszak egyik legjelentõsebb lantosa, az egyetlen olyan magyarországi muzsikus, aki kora nemzetközi élvonalába tudott emelkedni. Bakfark kisgyermekként került (valószínûleg 1536-ban) a királyi udvarba, és egy név szerint nem ismert olasz muzsikustól tanult. A fiatalon megismert zenestílushoz élete végéig hû maradt.
Az olasz hatások késõbbi mûveiben is nyomon követhetõk, amelyeket már akkor írt, amikor 1549 után külföldön szolgált.
Jóval nehezebb képet alkotnunk a vonósokról, mivel az általánosan használt hegedûs elnevezés lényegében lehetetlenné teszi annak pontosabb meghatározását, hogy a hegedûsök milyen hangszeren vagy hangszereken játszottak.
Tény azonban, hogy a hazai források (fõleg a 17. századiak) különféle típusú és nagyságú vonóshangszereket említenek: pl. kis hegedû, nagy hegedû, Baßgeige, violone, viola da gamba, vagyis aligha gondolhatnánk, hogy efféléket az uralkodói udvarokban nem használtak volna.
Az udvari muzsikusok nagy része bizonyosan nemcsak egyféle hangszeren játszott, hanem gyakran többféle zeneszerszámhoz is értett, és a pillanatnyi szükségnek megfelelõen váltogatva játszhatott rajtuk.
Feltehetõ, hogy a hangszeresek, ha kellett énekeltek is - esetenként akár többszólamban -, hiszen az éneklés a korabeli zenéléshez sokkal inkább hozzátartozott, mint napjainkban.
Az udvari zenészekhez az olyanféle jelentõs eseményeken, mint koronázás, fejedelmi beiktatás, az uralkodó vagy családtagjainak, illetve valamely udvari fõméltóságnak esküvõje - miként Európában másutt is - a fõuraktól, illetve a városokból kölcsönkért kisegítõk társultak.
Szintén bevett szokás volt, hogy az ünnepi eseményre nagyszámú külföldi zenészt hívtak meg (II. Rákóczi György esküvõjére 1643-ban például egy teljes együttes érkezett Bécsbõl).
De elkísérték az ünnepségekre vagy más alkalomra hozzánk érkezett magas rangú személyeket (fõurakat, külföldi követeket) a muzsikusok, akik azután ugyancsak bekapcsolódtak a zenélésbe.
Megfordultak az udvarokban úton lévõ muzsikusok is.
Így például biztos, hogy járt Izabella királynõnél Tinódi Lantos Sebestyén, a régi históriák és korabeli események legjelesebb hazai krónikása, aki az erdélyi udvarban látottakat és hallottakat Erdélyi históriájában foglalta össze.
A muzsikusokra és zenélési alkalmakra vonatkozó sok-sok adattal szemben, az udvarokban elhangzott zenérõl jóval szegényesebbek az ismereteink.
Az udvari kották - egy-két korai kottás egyházi szerkönyv kivételével - lényegében teljesen hiányoznak, és az udvari kottákról készült összeírások sem maradtak fent.
Nincsenek feljegyzések arról sem, hogy a zenészeknek milyen saját kottáik voltak, bár bizonyos, hogy ilyesmivel sokuk rendelkezett.
Olyan leírások pedig, amelyek a hazai udvarokban elhangzott zenét bemutatnák, s az elõadásról beszámolnának, alig léteznek.
Kivételt jelent az istentiszteletek liturgikus zenéje, amely elég nagy biztonsággal meghatározható.
A katolikus uralkodók udvarában az egy szólamban énekelt gregorián ének természetes részét képezte az udvari kapellák istentiszteleti rendjének.
A protestáns erdélyi fejedelmek esetében a zsoltárok és más protestáns gyülekezeti énekek töltöttek be hasonló szerepet.
Jelentõs állami, politikai eseményeken vagy nagy ünnepségeken, rendszeresen felhangzott az Európa-szerte elterjedt hálaadó ének, a Te Deum laudamus.
A zenemûveket illetõen nemcsak az kérdéses, hogy mi hangozhatott el, hanem az is, hogy miféle összeállítású együttesek által, milyen elõadásban: a lehetõségek nyilván alkalomról-alkalomra változhattak.
Ideális esetben pl. a vokális mûveknek minden szólamát énekelték, de erre többnyire aligha volt lehetõség.
Ez azonban nem hátráltatta a régi muzsikusokat, hiszen akkoriban jóval szabadabban bántak a rendelkezésre álló kompozíciók anyagával, mint napjainkban.
A mûvek szinte csak kiindulási anyagot jelentettek, amelybõl kialakították a konkrétan megszólalásra szánt változatot.
Énekszólamokat akkoriban minden további nélkül helyettesíthettek hangszerekkel, s attól sem riadtak vissza, hogy egy vagy több szólamot elhagyjanak, nem is beszélve az alkotások radikális megrövidítésérõl vagy egyéb módon való átalakításáról.
Valószínûleg sok minden egyetlen billentyûs vagy pengetõs hangszerre átírva, intavolálva szólalt meg.
Királyaink és fejedelmeink közül többen maguk is hangszerértõk voltak.
Neveltetésük ugyan elsõsorban a kormányzást, a politikában való eligazodást és a hadviselésre való felkészítést célozta, de nem hanyagolták el az általános mûveltség kialakítását sem, amelyhez a zene is hozzátartozott.
Ezt mutatja II. Lajos, Báthory Zsigmond és Báthory András zeneszeretete.
János Zsigmond állítólag tökéletesen játszott lanton, és egy kortársa a hangszeres és énekes zene jeles mesterének nevezte.
Nem véletlen, hogy 1561-ben egy politikai ügyben érkezõ látogatója egy szép lanttal kedveskedett neki.
Báthory Zsigmondról egy olasz muzsikusa azt írta, hogy több hangszeren játszott, és olyan zenemûveket komponált, amelyek vetekedtek a legkiválóbb szerzõk alkotásaival.
Báthorynak másutt szolgáló zenészek is ajánlották mûveiket: a császári udvar magister capellaeje, Philip de Monte egy madrigálkötetével tisztelte meg (Il Decimosettimo Libro de Madrigali, Velence 1595).
Girolamo Diruta pedig nemcsak a fejedelemnek dedikálta orgonaiskoláját, hanem egyenesen a fejedelemre utaló Az erdélyi címet adta mûvének (Il Transilvano, Velence 1593).
Zsigmond fejedelem unokatestvére, Báthory András virginálon játszott, akinek 1584-ben egy kiadványát és abban egy mûvét ajánlotta a reneszánsz muzsika egyik óriása, Palestrina.
A külföldrõl jött királynõk (pl. Mária királynõ) és fejedelemasszonyok némelyikénél (pl. Mária Krisztierna, Brandenburgi Katalin) ugyancsak tudunk zenekedvelésrõl és hangszerjátékról.
Az 1527-tõl Magyarország egy részét kézben tartó Habsburg-házi királyok udvara leginkább Bécsben illetve Prágában tartózkodott.
Ennek következtében a Habsburg- zenészek az ország zeneéletében csak csekély szerepet játszottak.
A király és udvara - köztük az udvari együttes is - a pozsonyi koronázásra valamint a rendszeresen ott tartott országgyûlésekre az országba jött.
Ilyenkor a zenészek játszottak a jelenlévõ fõúri küldötteknek, és kapcsolatba kerültek azok muzsikusaival is.
Különféle iratok tanúsítják a Habsburg-ház udvari muzsikusainak, illetve más bécsi zenészeknek a kapcsolatát a magyarországi fõurakkal, elsõsorban a Nádasdy, Batthyány és az Esterházy család tagjaival.
Krakkó és Velence mellett éppen a Habsburg-királyok székhelyei, Bécs és Prága játszottak fontos szerepet a magyarországi udvarok zenei ellátásában.
Az erdélyi fejedelmek több esetben hozattak Bécsbõl zenészeket, illetve kerestettek ott megfelelõ muzsikusokat.
Adatokkal bizonyítható az is, hogy különféle hangszereket és húrokat - amelyek javarészt németországi vagy itáliai termékek lehettek - Bécsben vagy Prágában vásároltak.
Zene nemesi környezetben
A zene természetes módon hozzátartozott a hazai nemesi udvarok, rezidenciák mindennapjaihoz.
Nemcsak a nagy esküvõkön - amelyeken a zeneszolgáltatás igen jelentõs összegeket emésztett fel - vagy bármilyen más vendéglátás alkalmával szólt a muzsika, hanem még a szûkebb körben elfogyasztott vacsorák is többnyire zenével és tánccal zárultak.
Várak, kastélyok és kúriák 17. századi inventáriumai gyakran említik a táncoló palotának vagy táncoló háznak is nevezett legnagyobb terem fából készült díszes zenészerkélyét, amelyen ünnepi alkalmakkor a muzsikusok foglaltak helyet.
A nemesek és nemesasszonyok pedig nem csupán mások játékában gyönyörködtek, hanem sokan maguk is értettek valamilyen zeneszerszámhoz.
A fõúri udvarok zeneélete nem volt annyira kötött, mint a királyi és fejedelmi udvaroké, ahol a zene az udvar életéhez és reprezentációjához kötelezõen hozzátartozott.
A zenészlétszám ingadozása elsõsorban a család tagjainak személyes igényétõl vagy igénytelenségétõl függött.
Olyan, a társadalmi helyzetbõl fakadó kötelezõ elvárásokról vagy a nemesi rang által megkövetelt minimumról, "normákról", amelyek a rezidenciális zene színvonalát, a zenészlétszámot és az együttesek összetételét illették volna, nemigen beszélhetünk.
Némelyik országos méltóságot betöltõ nagyhatalmú, gazdag fõúr udvarában (pl. Nádasdy Tamás nádor és fia, Ferenc szolgálatában vagy a Batthyányaknál a 16. század végéig) trombitásokon és doboson kívül alig akad forrásadat zenészrõl.
A legtöbb nemesi rezidencián - kivéve némelyik kiemelkedõ fõúri famíliát a 17. században (pl. Nádasdyak, Batthyányak, Esterházyak, Thököly) - egyházi muzsikust nem találunk.
Úgy látszik, a nemesség (ideértve a fõurakat is) egyszerûen olyan és annyi zenészt alkalmazott, amilyenre és amennyire éppen lehetõség adódott.
Esterházy Miklós beszámolója (1627-bõl) a Batthyányaknál való vendégeskedésérõl ilyen állapotot tükröz: "csúfos vendégségben valánk nagy sok dob, trombita között és tomburás török énekes, czigány hegedös, korcsomára való czimbalimosok is bõven voltanak".
A zenészek az udvari népesség középrétegéhez tartoztak; némely hegedûs, sípos vagy más muzsikus nemcsak rendszeres járandóságot kapott, hanem kenyéradóik ház- vagy földadományra is érdemesnek tartották õket.
A Török Bálint udvarában sokáig szolgáló Tinódit Lantos Sebestyént sem tarthatjuk olyan szegénynek, mint azt a verseiben állította, hiszen az 1550-es években értékes házat tudott vásárolni Kassán.
Görcsöni Lantos Ambrus és családja Homonnay Drugeth Gáspár révén 1557-ben nemességet kapott.
Tinódit Ferdinánd király 1553-ban címer- és nemességadománnyal tüntette ki bizonyára fõúri pártfogóinak köszönhetõen.
A rezidenciákon nem kizárólag helyi muzsikusok zenéltek.
Fõuraknál a vonósok, pengetõsök és billentyûsök sorában éppúgy felbukkannak az idegenek, mint a trombitásoknál, de alkalmaztak külföldit az együttesvezetõ posztján is.
A külhoniak alkalmazása nemcsak a nyugati határszélek mágnáscsaládjait jellemezte, hanem a töröktõl független vidékek fõúri udvaraiban is általános volt.
Elsõsorban német/osztrák és olasz muzsikusok a gyakoribbak, de tudunk lengyelekrõl vagy délszlávokról is.
Bizonyosan nem mindenki volt magyar, aki a forrásokban magyar elnevezéssel szerepel.
Hazaiak kizárólagos alkalmazása csakis a legfeljebb egy-két muzsikussal rendelkezõ alsóbb nemesi rétegnél lehetett tipikus, amelynek nem adódott más választása, mint a helybéliek.
A 16. század végétõl a török Hódoltsághoz közeli részeken némelyik fõúrnál (pl. a Batthyányaknál vagy a Zrínyieknél) idõnként felbukkannak török muzsikusok: tamburás, tamburás énekes, illetve lantos.
Ezek, úgy tûnik, részben foglyok lehettek.
A török zene a törökökkel közvetlen kapcsolatba került fõnemességre kétségkívül hatott valamelyest.
Ezt bizonyítják Balassi Bálint verseinek török nótajelzései, miként Zrínyi György egyik levele is 1596-ból, amelyben a legnagyobb elismeréssel írt Bajazet nevû török tamburásáról: "akinél soha én szebbet nem hallottam, s ... vélem, hogy ezen a mi földünkön sehul mása [nem] lehetne."
Egy kortárs naplófeljegyzés (1687) említ Pálffi János palotájában - alighanem Buda 1686-os visszafoglalását ünneplõ - udvari Comédiát (talán valamiféle oratóriumot), amelyben szép énekszó és muzsika alatt jelenítették meg a császár gyõzelmét az ellenségen.
Ugyanennek a történelmi sorsfordulónak állított emléket Matteo Simonelli itáliai komponista is egyik miséjében.
Ezzel szemben szinte lehetetlen valamennyire is biztos képet alkotnunk a hazai zenészek által megszólaltatott muzsikáról, nem beszélve az itteni keletkezésû mûvekrõl.
Leginkább még az énekmondókról vannak forrásaink, hiszen az 1540-es évekig fõúri szolgálatban álló Tinódinak pl. fennmaradtak a szövegeket hordozó melódiái az 1554-ben Kolozsvárott kiadott Cronica címû mûvében.
(Az Egervár viadaláról szóló énekét pedig, más szöveggel ugyan, de Erdélyben máig fenntartotta a népi emlékezet.)
Tinódi alkotásain kívül jónéhány mástól származó históriás ének dallama is megõrzõdött másutt.
A fõurak mindennapjaihoz hozzátartozó utazások zenei élmények sokaságával szolgáltak.
A Nádasdyak 16. századi számadásaiban rekordáló diákok és falusi muzsikusok éppúgy felbukkannak, mint kolozsvári, nagyszebeni vagy szászsebesi városi trombitások, más fõurak trombitásai, lantosai és hegedûsei.
De találunk adatot bécsi lantosokról és más pengetõsökrõl, bécsi hegedõsökrõl vagy éppen ott járt lengyel hegedõsökrõl vagy a város, illletve a Szent István-templom toronyzenészeirõl.
A pozsonyi országgyûlések alatt (1554, 1561, 1569, 1572) a városi toronyzenészeken és a várbeli síposokon kívül a király trombitásai, továbbá diskantorok (énekesek), hegedõsök és ismételten megemlített olasz hegedõsök szórakoztatták a nádort, illetve fiát.
Bécs elsõsorban természetesen a Habsburg-udvarba bejáratosaknak, pl. az országos tisztségviselõknek kínált zenei élményeket.
(Az Esterházyak meg is õrizték jó néhány, a Habsburg-udvarban elõadott 17. századi opera szövegkönyvét.)
Fontos külföldi zenei benyomásokkal gazdagodtak a diplomáciai küldetésben utazók is, akárcsak a külországi egyetemeken, fõiskolákon tanuló hazai diákok (jelentõs részben nemesi ifjak).
Naplók, levelek, elszámolások és egyéb iratok bizonyítják, hogy ott voltak a bécsi, németországi vagy velencei és római ünnepségek nézõi-hallgatói között, sõt, némelyek eljutottak bécsi vagy itáliai operaelõadásokra is.
A diákok közül sokan jártak külföldön zene- és táncórákra.
Az ilyen ismereteket otthon is kamatoztatták, hiszen, miként azt számos forrás tanúsítja, a fõúri udvarok mindennapjainak fontos részét jelentette a családtagok és közvetlen környezetük mûkedvelõ zenélése.
Azokat, akik nem jártak külföldön, elsõsorban a környezetükben lévõ hangszerértõk okították: udvari muzsikusok, rokonok vagy olyan udvariak, akik a zenejátékhoz konyítottak valamelyest. Esetenként városi muzsikusokat is igénybe vettek.
A soproni orgonista, Johannes Wohlmuth például Esterházy Pál két fiát tanította clavirra, vagyis valamilyen billentyûs hangszerre.
Úgy sejlik, a nemesi körökben elsõsorban az egyéni zenejáték dívott.
A kamarazene, a kisebb-nagyobb együttesben való hangszeres muzsikálás szélesebb körben aligha lehetett elterjedt.
Várak, kastélyok, kúriák összeírásainak hatalmas - és zenei szempontból ma még jórészt feltáratlan - anyagában a dobon és trombitán kívül elsõsorban billentyûs hangszerek (klavikord, virgina, regál), továbbá pengetõsök (leginkább lant, néha koboz, esetleg hárfa) fordulnak elõ.
Vonósok már ritkábbak (leginkább még hegedûrõl szólnak az iratok), s a trombita kivételével fúvósok alig szerepelnek a leltárakban.
A hangszerek - amelyek között díszes kiállítású, értékes zeneszerszám is szerepelt néha - elsõsorban a családtagok saját kedvtelését szolgálhatták.
Egyházi zeneélet
A katolikus egyház központjának, Esztergomnak 1543-as török elfoglalásakor az érsekség és a káptalan iskolájával együtt Nagyszombatba települt át.
Bár az esztergomi káptalan rangos, igényes fenntartása a múltban az ország egyházmegyéinek templomai számára példát adott, most az anyagi és személyi bázis gyengülése, a politikai, társadalmi és vallási viszonyok zavarossága már nem tette lehetõvé a korábbihoz mérhetõ színvonalú és mélységû egyházi zeneélet fenntartását.
A negatív folyamatokat rendkívüli mértékben siettette a reformáció térhódítása is. A hitújítás szele már az 1520-1530-as években elérte a budai udvart és egyes felvidéki városokat.
A hetvenes évekre döntõen módosultak a lakosság felekezeti hovatartozásának arányai.
A katolikusok többségüket mindössze Nagyszombat környékén, Pozsonyban, Gyõrben és Erdélyben, a székelyek között tudták megtartani.
Az 1606-os bécsi békéig a protestáns felekezetek szabad vallásgyakorlása a városokban igen korlátozott volt.
A harmincéves háború idején viszont már sziléziai, cseh és osztrák protestánsok találtak menedékre Magyarországon, köztük olyan jelentõs egyházi muzsikusok, mint Samuel Capricornus és Andreas Rauch.
A török megszállás és az ország területének felosztása következtében a zenei központok a peremvidékekre szorultak, amit a ránk maradt dokumentumok jól érzékeltetnek.
Népének és magyar nyelvû gregorián ének a protestáns gyülekezetben
A protestáns gyülekezetek magyar nyelvû strófikus éneke úgyszólván a reformáció kibontakozásával egyidõben felvirágzott, és igen korán nyomtatott énekeskönyvekben is megjelent.
A középkorvégi kanciók mellé felsorakozó új repertoár legkorábbi dokumentuma egy Luther-énekeket tartalmazó gyûjtemény (Gálszécsi István gyûjteménye 1536-ból, csak töredékesen ismert), jóllehet a németországi reformáció éneklése alig, még a cseh-huszita eredetû énekeknél is csekélyebb mértékben hatott a magyar reformáció gyülekezeti énekanyagára.
Az új népénekkincs legsajátabb mûfajait - zsoltárénekek, prédikáció elõtti és utáni dicséretek, valamint katekizmusi énekek - a reformáció tanai és liturgiája alakította ki.
A 16. század nyomtatott gyülekezeti énekeskönyvei valamennyi énektípust tartalmazták mûfajok és ünnepek szerinti elrendezésben: Huszár Gál 1560-as és 1574-es énekeskönyve, bennük egykorú feljegyzésben a korai protestáns énekköltés dallamai; az 1560-as évek debreceni énekeskönyvei és a Gönczi Kovács György szerkesztette énekeskönyv 1590-bõl.
A lutheri reformáció hatására a 16. század közepe táján Magyarországon is nagy lendületet vett a középkori latin gregoriánum alkalmazása, anyanyelvre fordítása.
A magyar nyelvû repertoár kéziratos és nyomtatott liturgikus énekeskönyvekben, az ún. graduálokban maradt fenn. A 16. század második felében szilárdan tartotta magát a reformáció mindkét - lutheránus és helvét - ágának istentiszteletében; ebbõl a korszakból származik két legkorábbi teljes forrása, Kálmáncsehi Márton Huszár Gál 1560-as gyûjteményének függelékeként kinyomtatott összeállítása (Reggeli éneklések, Debrecen 1561) és Huszár 1574-es énekeskönyvének elsõ része.
A két könyv anyaga két istentiszteleti forma, a mise és a zsolozsma köré épül.
Az Öreg Graduál (1636) kibocsátása az Erdélyi Fejedelemség területén már túlhaladottnak számító kísérlet volt az énekanyag egységes megõrzésére a református egyházon belül.
A korai reformátor énekszerzõk (Huszár Gál, Batizi András, Szegedi Gergely, Szkárosi Horváth András, Bornemisza Péter) énekverseinek és a középkori gregorián örökségnek elhanyagolását a 17. században a puritanizmus célkitûzései siettették a genfi zsoltároskönyv bevezetésével karöltve (Szenci Molnár Albert magyar fordításával: Psalterium Ungaricum, Herborn 1607; elsõ magyarországi kottás kiadása: Lõcse 1652).
Gregorián ének és strófikus népének a katolikus egyházban
A latin gregoriánum töretlen mûvelésének paradox módon az 1629-es nagyszombati zsinat vetett véget, mely a tridenti zsinat (Tridentinum) által ajánlott római rítus bevezetése mellett döntött.
A római gregoriánum szokásrendje és dallamváltozatai Magyarországon csak a ferences rend hagyományával találkoztak.
A török megszállástól megmenekült zágrábi püspökség a rendelkezések ellenére kitartott saját liturgiai-zenei hagyományai mellett, amint ezt a fennmaradt források bizonyítják; a pálos rend pedig fáradságos munkával igazította hozzá a római szokásrendhez a régi esztergomi dallamhagyományt.
Az ország többi katolikus templomában - a jezsuiták humanista tanintézményeinek újfajta szemléletétõl és szervezetétõl tovább siettetve - háttérbe szorult a gregorián ének.
A kisvárosok és falvak katolikus egyházi énekgyakorlatában ezzel párhuzamosan egyre inkább elõtérbe került az anyanyelv és a strófikus népénekek használata.
Az 1560-as nagyszombati zsinat intézkedett az egyházi énekek kötelezõ jóváhagyásáról.
A katolikus népéneklés kibontakozása az ellenreformáció idején kapott új lendületet, s hogy behozzák a protestáns felekezetekhez képest bekövetkezett évszázados lemaradást, két zsinat (Nagyszombat 1629, 1638) is foglalkozott egy énekeskönyv kiadásának gondolatával.
A tervezett gyûjtemény 1651-ben jelent meg kottával együtt egy jezsuita, Szõlõsy Benedek (1609-1656) szerkesztésében (Cantus Catholici).
Benne képviselve van a legrégibb katolikus énekrepertoár és a kéziratokból ismert hagyományos réteg, valamint a magyar barokk költészet számos kiemelkedõ alkotása (pl. Nyéki Vörös Mátyás kanonok [1575-1654] versei).
A hagyomány fenntartásában vállalt szerepe mellett a gyûjtemény jelentõsége, hogy késõbbi kiadásaival másfél évszázadra meghatározta a népéneklés anyagát.
Rajta kívül Illyés István (1650-1711) szerkesztései (Soltári és halottas énekek, 1693) töltöttek be hasonló szerepet.
Többszólamú zenegyakorlat
A kiemelt helyzetû katolikus és evangélikus városi templomokban jelentõs szerephez jutott a vokális és hangszeres többszólamúság mûvelése.
A templom és az iskola szoros egyházi szervezeti egységének, így az egyházi zenének is legalább részben gondját viselte a város mint patrónus, igaz, erõsen a felekezeti ingadozások függvényében.
A katolikus templomok kórusának és zenészeinek eltartásáról a korszak vége felé egyházi méltóságok zenei alapítványai gondoskodtak (pl. Széchényi György alapítványa - 1684, 1695).
Az iskolai oktatásban jelentõs szerepet kapott a vokális zene mûvelése, különös tekintettel a többszólamú liturgikus mûvek betanulására; errõl egybehangzóan tanúskodnak Oláh Miklós érsek nagyszombati iskolaszabályzatai, valamint a német evangélikus városi iskolák ismert szabályzatai.
A pozsonyi társaskáptalan Szent Márton-temploma a 16. században is folyamatosan fenntartotta a többszólamú liturgikus énekgyakorlatot, ennek tanújele a több mint 200 németalföldi imitációs stílusú motettát tartalmazó Vesperale (Anna Hannsen Schuman- kódex, 1571).
A fennmaradt emlékeket tekintve a felvidéki evangélikus központok közül kiemelkednek a Szepes és Sáros megyei városok; az ún. bártfai gyûjtemény 16. századi része a németországi reformáció többszólamú liturgikus repertoárjának gyors meghonosítását mutatja.
A nagyobbrészt 17. századi lõcsei zenei gyûjtemény árnyalt képet nyújt mintegy száz év egyházzenei stílusainak, elsõsorban itáliai és német szerzõk mûveinek tanulmányozásáról, egyúttal azonban megõrizte regionális és helyi szerzõk mûveit is (Samuel Capricornus, Johann Kusser, Samuel Marckfelner, Johann Schimbracky, Andreas Neoman, Zacharius Zarewutius).
A kéziratok és beszerzett nyomtatványok, valamint a fennmaradt hazai kompozíciók mellett a kottagyûjtemények (pozsonyi evangélikus templom - 1651, 1652, 1657; eperjesi evangélikus templom - 1661, brassói német evangélikus iskola - 1575-1630) is bizonyítják, hogy a kora barokk egyházi zene legfontosabb alkotásai (Claudio Monteverdi, Alessandro Grandi, Samuel Scheidt, Johann Hermann Schein, Heinrich Schütz, Andreas Hammerschmidt ) és kompozíciós technikái (a kevés szólamú, continuóval kísért concertato-motetta, illetve a többkórusos motetta) elérték Magyarországot.
A hasonló jellegû német antológiák gyakorlatával szemben nálunk nem beszélhetünk felekezetenként megoszló többszólamúságról.
Az északi régió protestáns egyházainak német, latin, cseh és magyar nyelvû - zenei anyagában részben közös - homofón többszólamú énekgyakorlatát foglalták írásba a leibici (Leibitz, Líubica) kóruskönyvek (1680-as évek) és az Eperjesi graduál (1635-1652).
Egyházi rendek
A 16/17. század fordulójától Magyarországon is egyre több városi iskolában (Nagyszombatban 1561-tõl; Gyõrött, Kassán) folytattak módszeres ének-, zenetanítást a jezsuiták, s a városi vezetéstõl függetlenül gondoskodtak zenéjükrõl.
Céljuk a színvonalas templomi énekes és hangszeres együttes megszervezése volt, többszólamú zene megszólaltatására a kiemelkedõ egyházi ünnepeken.
A ferenceseknél a 17. század második felére elõtérbe kerültek a kora barokk egy- és kétszólamú, orgonakíséretes misekompozíciók, bár a mariánus rendtartás 1659-es nagyszombati káptalanjának rendelkezése szerint többszólamú és hangszeres istentiszteletet csak a legnagyobb rendi ünnepeken tarthattak, s az orgona is csak ünnepeken szólhatott.
A Missa franciscana a provinciáktól függetlenül széles körben elterjedt a 17. század során.
A jellegzetesen ferences stílusú mise- és litánia-kompozíciók, antifonák és egyéb tételek legkorábbi ismert magyarországi forrásai az erdélyi ferences szerzetes, Joannes Kaioni (Kájoni János) Organo-Missaléja (1667), a szombathelyi Valerian Dubelovicz kéziratai (Missale Choralisticum, 1673) és Edmund Benyovicz (Beovi) nagyszombati gyûjteménye (Liber Sacrorum Choralium, 1691).
A repertoár egyaránt felöleli a gregorián dallamokon alapuló, valamint a strófikus szerkezetû és a barokk concertato-kompozíciók hagyományát.
A pozsonyi ferencesek 1649 és 1654 közötti orgonistájának, a morva származású Frantisek Voglernek (1623-1688) négy misekompozíciója maradt fenn.
Az erdélyi ferencesek egyházi zenei mûveltségérõl, annak szoros felvidéki kapcsolatairól és az egész erdélyi egyházi énekgyakorlatra kifejtett hatásáról, valamint vezetõ személyiségérõl J. Kaioni (1629/30-87) mûvei és munkássága alapján nyerhetünk betekintést (pl. Kájoni-kódex 1634-1671; Sacri Concentus 1669; Cantionale Catholicum 1676).
Városi zeneélet
Városaink zeneélete a 16-17. század folyamán, a török hódítás korában jelentõs különbségeket mutat.
E különbségek részben vallási, részben viszont jogi-politikai eredetûek.
Miközben a katolikus és evangélikus városokban az egyházi és iskolai zenét, több-kevesebb lemaradással, az európai többszólamúság és hangszeres zene alkalmazása jellemezte, addig a református és unitárius települések a hangszer nélküli szigorú egyszólamúsághoz ragaszkodtak, õk még a lakosság ünnepi és szórakoztató zenéjét is igyekeztek erõsen korlátozni.
A szabad királyi városok gazdag és sokrétû zeneélettel rendelkeztek.
E javarészt német lakosságú és protestáns, lutheránus települések saját muzsikusokat tartottak (orgonistát, kántort, toronyzenészeket), akik a templomban és a városi ünnepségeken rendszeresen éneklõ iskolások közremûködésével önálló, színvonalas zenével szolgáltak.
A városi tanács igyekezett jól képzett muzsikusokat szerzõdtetni.
A helyben nevelt utánpótlás mellett gyakran alkalmaztak az ország más vidékeirõl jött zenészeket, valamint jelentõs számban külföldieket is.
Az utóbbiak fõként a közeli osztrák, délnémet és sziléziai területekrõl érkeztek, de néha még távolabbról is.
Jónéhány közülük a 17. századra felerõsödött ellenreformáció nyomására kényszerült hazáját vagy mûködési helyét elhagyni, s így talált menedéket Magyarországon.
A toronyzenészeknek (toronyõrnek és legényeinek) feladata eredetileg elsõsorban az õrködésbõl és az ezzel kapcsolatos hangjelzések adásából állt, idõvel azonban tevékenységük súlypontja egyre inkább zenei területre tolódott át.
Számos forrás bizonyítja, hogy e muzsikusok különféle hangszerekhez értettek.
A 17. századi erdélyi jegyzékek (Segesvár 1627, 1642, 1644, Nagyszeben 1631) elsõsorban fúvós hangszereiket említik (trombita, pozan, pommer, schalmei, cink, fagott, blockflöte), de felsorolnak vonósokat is.
Ma már nyilvánvaló, hogy a toronyzenészek nem csak az egyszerûbb, hagyományos szignálok vagy fanfárok megszólaltatásához értettek. Kotta- és zenetudásuk ennél jóval nagyobb volt, megalapozott zenei ismeretekkel rendelkeztek.
Csakis így tudtak rendszeresen közremûködni a templomokban, az igényes egyházi mûvek megszólaltatásában, ami a királyi városokban rendszeres feladatukat jelentette.
Ugyancsak zenetudásukat igazolják a városi döntések és rendelkezések, amelyek, mint például a soproniak, több esetben szóba hozzák többszólamú zenei gyakorlatukat.
Az egyik soproni toronyzenész szerzõdése (1549) például elõ is írta, hogy a városba érkezõ jelesebb személyeket négyszólamú zenével köszöntsék.
Egy másik toronyzenész kérelmében (1599) azt hangsúlyozta, hogy - másokkal ellentétben - egész évben nem négy-, hanem ötszólamú muzsikát szolgáltat.
1601-ben úgy döntött a soproni tanács, hogy vasárnap és más ünnepeken, miként hétközben is, gyakrabban játsszanak szép motettákat, madrigálokat és hasonlókat.
A toronyzenészek kottaértését tanúsítja egy pozsonyi feljegyzés (1569), miszerint a tanács új motettákat vásárolt számukra a már elavultnak tartott Josquin- és Senfl-mûvek helyett.
A besztercebányai Instrumentalis Musicus, Matthias Fabri hagyatékjegyzéke (1683) számos zenemûre utal, és az erdélyi Beszterce város trombitása, Andreas Schwartz hagyatékában régi trombitaszólamok maradtak fenn (1672).
A Vietoris-kódex az 1670-es évekbõl meg is õrzött fanfárokat két trombitára, de érdekes módon orgonatabulatúrával lejegyezve, vagyis oly módon, amibõl csak a képzettebb muzsikus tudott játszani.
A különbözõ városokban mûködõ zenészek kapcsolatát sok forrás igazolja.
Bizonyos, hogy rendszeresen kicserélték a rendelkezésükre álló darabokat.
Elsõsorban ez magyarázhatja a különbözõ helyeken készült hazai gyûjtemények anyagának szembetûnõ egyezését.
A zenészek kapcsolattartását az is elõsegítette, hogy sokan többfelé is megfordultak.
Eljutottak a városi muzsikusok az uralkodói udvarokba is.
A városokban megfordult fõrangú személyeknek (uralkodónak, fejedelemnek, nádornak vagy más fõméltóságoknak) a helyi muzsikusok lehetõség szerint asztali zenét szolgáltattak.
Az ilyen alkalmak ugyanis számottevõ mellékkeresetet hozhattak számukra.
Zsigmond lengyel herceg 1500-1505 közötti számadásai (amelyek budai, esztergomi és nyitrai muzsikusoknak adott összegeket említenek) éppúgy tanúskodnak errõl a szokásról, mint Nádasdy Tamás nádor útikiadásainak elszámolásai vagy Apafi Mihály erdélyi fejedelem udvartartási iratai, amelyekben segesvári orgonista, illetve különféle nagyszebeni zenészek kerülnek említésre.
A városok kottaszükségletérõl elsõsorban a tanács gondoskodott.
Alig ismert azonban, hogy milyen úton szerezték be a zenemûveket.
Lehet, hogy a nyomtatványokat részben külföldrõl hozatták, de itteni kereskedõktõl is vehettek.
Arról is tudunk, hogy a város megvásárolta egyes polgárok hagyatékának felkínált kottáit.
Bártfa például 1586-ban az iskolamestertõl vett három egybekötött nyomtatványt.
Jutott zenemû ajándékozás révén is köztulajdonba, és szokás volt, hogy idegen muzsikusok - fõleg külföldiek, de néha a hazaiak is - kéziratos vagy nyomtatott zenemûveiket elküldték ajándékként a városi tanácsnak, amiért aztán szép jutalmat vártak.
A kottaállomány legaktívabb fejlesztõi természetesen maguk a használók, a városi muzsikusok voltak.
Az orgonisták és kántorok szinte mindent lemásoltak amit elérhettek, de ismert zeneértõ városi írnok által összeállított gyûjtemény is.
E kottás és orgonatabulatúrás kéziratok közül néhány napjainkig megmaradt, pl. a Bártfai Gyûjteményben vagy Lõcsén, de ide tartozik a Vietoris-kódex is.
A fennmaradt 16-17. századi városi egyházi és iskolai kottatárak (Bártfa, Lõcse) valamint a korabeli jegyzékek alapján ismert gyûjtemények (Besztercebánya, Brassó, Eperjes, Körmöcbánya, Pozsony), továbbá egyes kéziratok (mint a pozsonyi Anna Hannsen Schuman-kódex és az itt-ott található töredékek együttesen hatalmas zenei anyagot tárnak elénk. Ebben a korabeli európai repertoár teszi ki a többséget.
A gyûjteményekben számos zeneszerzõ nevével találkozunk (mint Josquin des Prez, Giovanni Gabrielli, Jacobus Gallus-Handl, Andreas Hammerschmidt, Hans Leo Hassler, Orlando di Lasso, Luca Marenzio, Claudio Monteverdi, Hieronymus Praetorius, Jacob Regnart, Johann Hermann Schein, Samuel Scheidt, Heinrich Schütz, Adrian Willaert).
Az idegenek mellett tudunk helyi komponisták mûveirõl is, hiszen az orgonisták és kántorok közül sokan foglalkoztak zeneszerzéssel. Számos alkotásuk - amelyek a korabeli nemzetközi gyakorlatot követik - napjainkig fennmaradtak.
E jelentõs, részben külföldrõl jött muzsikusok sorában olyan rangos 17. századi komponisták is akadtak, mint Andreas Rauch (Sopron), Samuel Capricornus (Pozsony), valamint Johann Kusser (Körmöcbánya, Sopron, Pozsony).
Hangszerészek a korabeli Magyarországon nemigen akadtak.
A javításokat a szükséges fa-, fém- vagy bõrmunkákhoz legjobban értõ városi mesteremberek, illetve maguk a zenészek végezték.
Mindezen túl az orgonistákat a város gyakran kötelezte az orgona hangolására és kisebb javításokra.
Nagyobb munkákhoz, ha megfelelõ orgonaépítõ nem akadt a közelben, külföldrõl hozattak szakembert.
Felsõ-Magyarországon és Erdélyben elsõsorban lengyelországi mesterek mûködtek, Nyugat-Magyarországon pedig osztrákok.
A toronyzenészeknél is bizonyítható alkalmi javító tevékenység.
Némely muzsikus láthatóan olyan nagy hozzáértésre tett szert, hogy önálló hangszerkészítésre is vállalkozhatott, mint például az orgonakészítõnek is nevezett besztercei orgonista, Johannes, akitõl 1549-ben a város egy regált vett negyven forintért, hogy az ifjú fejedelmet, János Zsigmondot ezzel ajándékozza meg.
A 16. század közepétõl Matias Burián orgonista és fia, Hieronymus orgonát és más billentyûs hangszert készített Körmöcbányán.
Egy évszázaddal késõbb Adam Bessler, kassai majd eperjesi toronyzenész vonós és pengetõs hangszereirõl volt ismert.
A királyi városokkal ellentétben a jelentõs részben magyar lakosságú mezõvárosok nem tartottak saját zenészeket.
Ez a katolikus településeket éppúgy jellemezte, mint a protestánsokat.
A zenei intézményeket - ha egyáltalán voltak ilyenek - a várost birtokló uraság tartotta fenn, és õ alkalmazta a zenészeket; így Gyulafehérvárott például a fejedelem, Sárospatakon a Rákócziak, Nagyszombatban a püspök, Gyõrött viszont a püspök és a káptalan.
A mindenkori fenntartók igénye és ambíciója határozta meg a zenegyakorlat mértékét és minõségét.
Noha a városban lakó muzsikusok a város és a polgárok ünnepségein is közremûködtek, mégis a zene léte és funkciója nem elsõdlegesen a város szükségleteibõl fakadt.
Mind a szabad királyi városokban, mind pedig a mezõvárosokban nagy számban dokumentálhatók független muzsikusok: lantosok, hegedûsök, lantos énekmondók.
Kassán élt például Tinódi Lantos Sebestyén, valamint vele egy idõben egy Hegedûs Sebestyén nevû énekmondó.
Ezek a zenészek részben más foglalkozásúak voltak, s csak alkalmilag muzsikáltak.
Mûködésükrõl a legkülönfélébb városi iratok elszórt utalásai alapján nyerhetünk vázlatos képet.
Számos feljegyzés bizonyítja versengésüket a városi zenészekkel, akiknek egyik fontos megélhetési forrását veszélyeztették.
A toronyzenészek az orgonistával és a kántorral közösen ugyanis nemcsak a hivatalos feladatokat látták el, hanem rendszeresen muzsikáltak a lakodalmakban vagy más ünnepi alkalmakkor a polgároknál és céheknél.
Az ún. Vietoris-kódex vagy a Lõcsei Tabulatúráskönyv, illetve az elveszett Nagy Iván-féle kézirat éppen ilyen célra - a polgárok mindennapi szórakozására - szolgáló vegyes zenei anyagot õrzött meg.
Igen nehéz a városi független zenészek mûködését szétválasztani a lakosság saját zenei gyakorlatától.
A forrásokban ennek két szintje különíthetõ el: a feljegyzések egyrészt a mûveltebb polgárság (diákok, mesteremberek) zenélésérõl szólnak, másrészt viszont valószínûsíthetõ egy mai fogalmaink szerint népzenével élõ réteg.
Habár ma még nincs biztos áttekintésünk a mûvelt polgárok muzsikálásáról, elszórt adatmorzsák mégis azt tanúsítják, hogy a városiaknak volt egy olyan javarészt (de nem kizárólag) németekbõl álló része, amely az európai zenét igényelte, tudott kottát olvasni és értette az orgona-, valamint a lanttabulatúrát.
Adatokkal bizonyítható többszólamú éneklésük, hagyatékaikban felbukkannak hangszerek és kották. Ez utóbbiak sorában zenei iskolamunkák éppúgy akadnak, mint többszólamú zenét tartalmazó kéziratok vagy külföldi nyomtatványok.
A török által elfoglalt országrészek településein (köztük olyan fontos korábbi központokban, mint Buda, Esztergom, Székesfehérvár, Pécs, Szeged) intézményes zeneszolgáltatás nem létezett. Itt leginkább csak a lakosság saját muzsikálásáról lehetett szó.
Zene az iskolákban
A 16. századi magyarországi latin iskola az énektanítás anyagát és módszerét tekintve a középkori hagyományt folytatta, s a templomi liturgikus éneket tartotta meg az elméleti és gyakorlati zenei mûveltség középpontjában.
A káptalani-városi iskolai tanulók rendszeres énekes szolgálatáról a nagy mûveltségû humanista érsek, Oláh Miklós nagyszombati iskolaszabályzatai rendelkeztek (1554, 1558), amelyek a középkor végi, mintaszerû esztergomi és budai modellhez igazodtak.
Az iskolai énektanításban azonban hamarosan új helyzetet teremtett a reformáció térhódítása, valamint az ellenreformációs szerzetesrendek közül a jezsuiták pedagógiai aktivitása.
A protestáns magyar iskolák énekoktatásáról azon túl, hogy az intézményekben naponta többször is gyakorolták az éneklést, alig rendelkezünk közvetlen, értékelhetõ adatokkal.
A 17. század elsõ felében a hangjegyes dokumentumok megritkulása, a nyomtatott kották teljes hiánya, illetve a hangjelzések (kurzív gregorián és menzurális kotta) alacsony színvonala közvetett bizonyítékkal szolgál arra nézve, hogy a református iskolákban a zenei írásbeliség hosszú idõre kiszorult a tananyagból.
Itt a hangszereket és a többszólamúságot elutasító egyházi magatartásból eredõen az egyszólamú énekgyakorlat dominált, de a fennmaradt adatok - mint pl. az Erdélyi Fejedelemség területén kinyomtatott énekeskönyv, az Öreg Graduál (1636) elõszava - még errõl is lehangoló képet festenek.
Erdélyi és felvidéki városi evangélikus iskolák énektanítási rendjére következtethetünk Johannes Honterus (Grass) brassói (1543) és Raksányi Mátyás körmöcbányai iskolaszabályzatából (1649).
Eszerint a vasárnapi és ünnepi istentiszteletre elõírt énekek és többszólamú tételek betanítása mellett gondot fordítottak a kottaolvasásra, a zene egyes elemeinek értelmezésére és a versfajok elsajátítására.
Ezekben a nem magyar anyanyelvû intézményekben számolhatunk a német nyelvterület pedagógiai célú, protestáns humanista énekköltészetének legkorábbi átvételével.
A metrikus énekek elterjedtségének keleti határát Brassó jelzi, ahol Honterus 1548-ban megjelentette Odae cum harmoniis címû iskolai énekgyûjteményét, amely 32 latin énekszöveget (valójában legfeljebb 18 versformát) és 21 négyszólamú feldolgozást tartalmazott.
Az ismeretlen szerkesztõ anyagát részben Petrus Tritonius (Traybenraiff) mûvébõl (Melopoiae [...] super XXII genera carminum, Augsburg 1507) merítette.
A kiadvány csak igen csekély hatással volt az erdélyi és Erdélyen kívüli magyar nyelvû éneklésre.
A valódi iskolai, többszólamú metrikus éneklés magyar nyelvû formájáról nincsenek adataink.
Az Eperjesi graduál (1635-1652) néhány anyanyelvû metrikus ódatétele csak nyomokban jelzi az iskolai énekgyakorlatokban érvényre juttatott stílustörekvések továbbélését.
A metrikus ének fennmaradt zenei emlékei a korabeli Magyarország nem magyar nyelvû kulturális köreibõl kerültek ki, így Georgius Tranoscius (Juraj Tranovsk) ódagyûjteménye (Odarum Sacrarum sive Hymnorum... Libri Tres, Brieg 1629).
Latin szövegû metrikus énekeket tartalmazott - dallamközlések nélkül - Szilvás-Újfalvy (Anderkó) Imre debreceni iskolai énekeskönyve (1596-1599).
Ebben a korábbi ódakiadványok antik-pogány szövegeinek helyét a skót George Buchanan metrikus zsoltárai - Statius Olthovius (Olthof) megzenésítésével - és német énekszerzõk, köztük Martin Luther egyházi énekeinek latin fordításai foglalták el.
Jelentõs részüket késõbb újraközölték az iskolai használatra szánt 1640-es bártfai és az 1642-es lõcsei evangélikus énekeskönyvek.
A zsoltároskönyv másik, francia nyelvterületen készült humanista metrikus feldolgozása, az ún. genfi zsoltároskönyv nagy hatással volt hazánkban a protestáns iskolai és gyülekezeti éneklésre, valamint az énekköltésre (Andreas Spethe latin szövegverziója, Heidelberg 1596; illetve Szenci Molnár Albert magyar fordítása: Psalterium Ungaricum, Herborn 1607).
Az iskolai zeneelméleti oktatás tananyaga jobbára valamely külföldi egyetemrõl vagy nyomdából került az iskolák tulajdonába.
Zenei alapfogalmak magyar elnevezését és meghatározását elsõként Apáczai Csere János Magyar Encyclopaediája (Utrecht 1653) adta meg.
Az 1561-ben Magyarországra telepített, és a 16-17. század fordulójától kezdve valóban aktív jezsuiták iskoláiban (Nagyszombat, Kolozsvár, Pozsony, Gyõr, Sárospatak) alapos és módszeres ének-, zenetanítás folyt.
A minden tanulót magában foglaló gregorián kórus eszménye helyett a cél egy színvonalas templomi énekes és hangszeres együttes megszervezése volt, többszólamú zene megszólaltatására a kiemelkedõ egyházi ünnepeken.
Szervezett formában oktattak hangszeres zenét az evangélikus iskolákban is - 1649-ben pl. Johann Kusser orgonistát alkalmazták erre a feladatra a körmöcbányai gimnáziumban -, a sárospataki református kollégium tanára, Comenius azonban nem tudta a gyakorlatba átültetni elgondolásait a magyarországi hangszeres zene felvirágoztatásáról, a napi iskolai hangszergyakorlásról.
Az orgonista-kántorok helybeli képzésére vonatkozó ritka adat a csíki ferences szerzetes, Kájoni János pedagógiai munkásságára vonatkozó feljegyzés és két kézirat (Organo-Missale 1667; Sacri Concentus 1669), mely utóbbiakkal a kottaolvasást, az orgonatabulatúrába átírást és az orgonakíséretet gyakoroltatta.
A reformált és a jezsuita iskolákban egyaránt bevett színjátszás erõsen épített az énekre, zenére, bár egyetlen kottás betét sem maradt fenn a 16-17. századból.
A soproni jezsuiták iskolai színjátékához több ízben Esterházy Miklós nádor vagy Nádasdy Ferenc gróf saját udvari zenészeiket bocsátották rendelkezésre.
A darabok szövegkönyve rendszerint elõírta a zenei aláfestést (pl. a trencsényi jezsuiták Szent Miklós játéka, 1688), az énekelt betétet (Eszéki István darabja, 1667) vagy meghatározta a zenés közjátékok fajtáját, hangszerelését.
Egy 1651-ben Eperjesen játszott német vízkereszti játék nyomtatványa (Bártfa 1652) pontosan elõírta az elõadandó motettákat (Samuel Scheidt, Andreas Hammerschmidt, Johann Schimbracky mûveit), amelynek kottás forrására egy korabeli bejegyzés utal.
A pozsonyi jezsuiták Szent István királyról szóló iskoladrámájukat Ferdinand Tobias Richter bécsi udvari orgonista jelentõs zenei betéteivel mutatták be 1688-ban.
A magyarországi zenés színjátszás legfontosabb emléke a két Comico-Tragoedia, amely a jeleneteikhez megadott nótajelzések tanúsága szerint elejétõl végig énekelt elõadásra épült.
Az ismeretlen szerzõjû mû egyik jelenete a katolikus énekeskönyvekbe is bekerült (Cantus Catholici, 1675), dallama igen idõtállónak bizonyult.
Hatott Felvinczy György azonos címû drámájára (1690 körül) is, ám ennek közvetlen forrását a bécsi udvarban bemutatott mitológiai tárgyú Cesti-operában (Il Pomo d'Oro, 1666) kereshetjük.
Népi egyszólamúság
A 16. század közepének történelmi és kulturális tényezõi az egyszólamú népi zenekultúra virágzásának kedveztek: az epikus énekmondó hagyomány talaján új típusú magyar nyelvû énekirodalom bontakozott ki.
A jelen és a közelmúlt eseményeinek megörökítése és a régi példázatok iránti igény öltött testet a históriás ének mûfajában; egyidejûleg a protestantizmus célkitûzései életre hívták az anyanyelvû egyházi ének formáit.
Egy, többnyire még a középkori latin iskolázottsággal rendelkezõ, de a reformáció eszméit és a humanista, reneszánsz mûveltséget magába szívó világi réteg volt a hordozója ezeknek az irodalmivá lett mûfajoknak.
Egyre fontosabbá vált a szerzõi tudatosság kérdése, s az "új ének" nyomtatásban is megjelent, miközben számos formai és stiláris sajátság öröklõdött át a középkorból.
A históriás ének és rokon mûfajai az énekvers kategóriájába tartoznak, amelyben dallam és szöveg elválaszthatatlan egységet alkot.
A históriás ének virágkora a 16. század második felére esett.
Az énekszövegek szerzõi közül némelyek egyúttal dallamszerzõk vagy zenész-énekmondók is (Tinódi Lantos Sebestyén, Sztárai Mihály).
A históriás ének alaptípusai a krónikás és a tudósító ének.
Tematikájuk 1560-ig többnyire vallásos, bibliai tárgyú, késõbb bõvül intõ, moralizáló, prédikáló tárgyúakkal.
A század második felében terjedt el a mesés-mitológiai témákból táplálkozó, szórakoztató jellegû regényes história (széphistória).
A históriás ének legfontosabb nyomtatott forrása Tinódi Lantos Sebestyén Cronicája (1554), a Hoffgreff-énekeskönyv (Historiac ... a Szent Bibliabol ..., 1556), Heltai Gáspár Tinóditól átvett dallamokat tartalmazó Cancionaléja (1574) és Bornemisza Péter énekeskönyvének (Énekek három rendbe, 1582) II-III. része.
Kottát csak az elsõ három, a kolozsvári Hoffgreff-nyomdából kikerült gyûjtemény tartalmaz.
A formatípusok rendkívüli gazdagságát felmutató dallamok valódi életformája a szájhagyományozás, az élõ, valószínûleg hangszerrel kísért elõadás volt.
A sokstrófás versek költõi eszközei csakúgy, mint maguk a dallamok, a téma énekelt elmondásának szolgálatában álltak.
A Tinódi dallamstílusát vélhetõen befolyásoló változatos tényezõk (hazai és külföldi hatások, egyéni stílus) ellenére is a históriás dallammodor meglehetõsen egyöntetû.
A 16. századi (protestáns) prédikátori énekköltészetnek a középkor végi kanciótól eltérõ, önálló stílusa a korszak énekelt epikájával közvetlen kölcsönhatásban bontakozott ki, s az újonnan szerzett protestáns énekversek nagy része a históriás énekekkel közös dallamkinccsel szólalt meg.
Az énekszövegek nagy része utólagos alkalmazás egy már meglévõ dallam-, illetve versformára.
Az egész 16. századi egyszólamú énekrepertoárt átszövõ ad notam utalások felfejtése betekintést enged a dallamok, sorfajok és versszakformák szabad kezelésébe, számos ritmus- és dallamvariáns kialakulásába, lényegében a dallamok szájhagyományos életébe.
A Hódoltság török zenéje
A török zene stílusrétegei
A törökök hódoltság kori zenéje kétarcú: egymás mellett él a törökség hagyományos muzsikája és az iszlám klasszikus zenéje.
Az elõbbit a törökök magukkal hozták: a nomád népek sámánjainak, igriceinek hagyománya, a népdalok világa ez.
A köznép ezt a zenét ismeri, ezt hallja, ezt mûveli.
Ezzel szemben az iszlám klasszikus zenéje a szaszanida Perzsia kultúrájában gyökeredzik, s arabul író tudósok (Al-Kindi, Al-Farábi, Ibn Szina és Szafi ad-Din) helyezték szigorú elméleti alapokra a 9-13. században.
Az így kialakult zenei rendszer a muszlim világban - Magrebtõl Indiáig - mindenhol elterjedt, s csekély változtatásokkal napjainkban is virágzik.
Korszakunkban az Oszmán Birodalomban csak egy szûk körû szellemi elit szórakozásául szolgált.
A törökök hagyományos zenéje ismét két csoportra osztható: népzenére és ásik-költészetre.
Elõbbi a népdalt és a népi tánczenét foglalja magába, utóbbi pedig a törökség hagyományos, ám muszlim elemekkel bõvült mûköltészetét jelenti.
Hivatásos-félhivatásos énekmondók (ásikok) mûvelik, szigorú, évszázadok óta mesterrõl tanítványra hagyományozódó szabályok alapján.
A klasszikus zene az elõadás stílusa alapján ismét két ágra bomlik: szabad téri (hadi) és kamara zenére.
A különbség azonban nem az elõadás helyében, s nem az elõadott darabok mûfajában rejlik, hanem a mûvek hangszerelésében és funkciójában.
A hadi zene (mehter-zene) célja a katonák lelkesítése és a reprezentáció; a klasszikus kamara zene pedig inkább háttérzeneként szolgál, vagy a belsõ elmélyülést óhajtja elõsegíteni.
A népzene
Jóllehet a török népdalokat, néptáncokat számos útleírás említi, mégis csupán az a néhány dallam képviseli a 16-17. századi török népzenét, amelyet egy lengyel renegát (áttért), Albert Bobowski - törökösen Ali Ufki - jegyzett le 1650-ben.
Egy népi táncdallamot Salomon Schweigger kottázott le 1571-ben.
Könnyû lenne a mai népzenét visszavetíteni néhány száz évvel korábbra, de ezzel kétszeresen is vigyáznunk kell.
Egyfelõl minden ilyen kísérlet önkényes, másfelõl a Hódoltságot megszálló "törökség" etnikai képe sem tisztázott kellõképpen.
Annyi bizonyos, hogy a közkatonák jelentõs része délszláv származású, bosnyák lehetett.
Kérdéses, hogy õk õseik szláv zenéjét hozták-e magukkal, vagy már érezhetõ volt - a ma olyan nyilvánvalóan látszó - török-muszlim hatás?
Ezért, ha a Hódoltság "török" népzenéjérõl beszélünk, mindenképpen számolnunk kell a délszláv hagyományokkal is.
Az ásik-költészet zenéje
A török énekmondás, az ásik-költészet a végeken és az alevi-bektasi hitû társadalmi csoportok körében virágzott a 16-17. században.
A verseket mindig énekelve, hangszerkísérettel adták elõ.
A dallamok általában egyszerûek, csupán egy-két zenei gondolatot vetnek fel.
Jellemzõk az ismétlések, gyakori a recitálás.
A cél a szöveg érthetõsége, a dallamnak alkalmazkodnia kell ehhez.
Ugyanakkor a ritmus - melynek állandóságát a kísérõ hangszer biztosítja - sohasem vész el, legfeljebb elhalkul, háttérbe szorul.
Abban a szerencsés helyzetben vagyunk, hogy a már említett Ali Ufki révén kb. kétszáz 17. századi ásik-dallamot ismerünk.
Az a tény, hogy közülük jónéhány ma is közszájon forog, az ásik-dallamok szívósságát, idõtállóságát mutatja, s talán feljogosít arra is, hogy az ismertetett elõadói gyakorlatot a múltban is érvényesnek tekintsük.
Bár a Hódoltság ásik-költészetét jól ismerjük, viszonylag kevés a konkrét zenei emlék.
Mindössze három olyan, dallammal együtt lejegyzett versrõl tudunk - kettõ Karadzsaoglan, egy Temesvárli Gázi Ásik Haszán mûve - amelyek feltehetõleg hazánkban is elhangzottak.
Egy hódoltsági bektasi verseket õrzõ kéziratban pedig, ha dallamokra nem is, de legalább hangnem-jelölésekre (makám) bukkanunk.
Közvetve számos forrás emlékezik meg az ásikokról.
A mohácsi csata elõestéjén vagy Esztergom 1594-es ostromakor kopuz, tanbur, sestár, csögür kísérettel vitézi énekeket énekeltek, az oguzok tetteire emlékeztek a katonák.
A végvidéki magyarok számos "török kobzost" fogtak el, s Zrínyi is török kobzost említ a Szigeti veszedelemben.
Egy helyi ásik - Mihaloglu - így énekel: "Ha a kopuz húrjait behangolják, a bégek jókedvre derülnek."
A hadi zene
A török hadizenészek háborúban - felvonuláskor és az ütközet során - a zászlók tövében játszottak, lelkesítették a muszlim katonaságot.
Békeidõben a szultán vagy a helyi katonai-közigazgatási vezetõ udvartartásának fényét emelték: követfogadások, felvonulások, ünnepek alkalmával muzsikáltak. Ezen kívül minden nap, meghatározott idõben "térzenét" adtak, nyilvánosan játszottak néhány hangszeres darabot (fászl) egy arra alkalmas toronyban.
Legfontosabb hangszerük a zurna - a mi töröksípunk õse -, amely a dallamot játszotta.
Ehhez egyenes trombita (boru, nefir) szolgáltatott burdon kíséretet.
Az együttest ütõsök egészítették ki: kétfenekû dobok (davul), kis üstdob-párok (nakkáre), cintányérok (zil).
Nagy, ló-vagy tevehátra való üstdob-párokat (kösz) csak a szultáni zenekarban használtak.
A repertoár a klasszikus zeneszerzõk mûveibõl került ki.
A Hódoltság hadizenéjérõl számos forrás beszámol: követek, utazók emlegetik a fülsiketítõ fogadtatást, török krónikások írnak az ellenséget megfélemlítõ mehterhánéról (hadizenekarról).
A zsoldlisták és a tímár defterek alapján pedig név szerint is megismerkedhetünk egy sor hadizenésszel.
Megállapítható, hogy minden jelentõsebb katonai és igazgatási központban mûködött hadizenekar.
A 16. század közepén nem volt ritka a 6-8 fõbõl álló együttes, ezek azonban a század végére 2-3 fõre olvadtak.
Feltehetõleg nem a zenészek fogytak el, csupán átkerültek a pasák és bégek személyes udvartartásába, a központi kimutatások ezért nem emlékeznek meg róluk.
Egy-egy tartományon (vilajet) belül legfõbb elöljárójuk a mír-i álem (a zászló emírje), az egyes zenekarok élén pedig a mehterbasi - az elsõ zurnás - állt.
A klasszikus zene
A szûkebb értelemben vett oszmán klasszikus zene alapvetõen kamarazenei jellege mellett nemcsak zárt terekben hangozhatott fel, hanem igen kedvelt volt kerti mulatságok, pihenõk, lakomák alkalmával is.
Annál is inkább, mert sokszor a költészettel társult, alkalmi versekhez alkalmi dallamok születtek.
A zeneszerzõk a legkülönbözõbb rétegekbõl kerültek ki - akadtak köztük uralkodók, fõtisztviselõk vagy egyszerûen "csak" profi zenészek is.
Az oszmán klasszikus zene arculatát jelentõs mértékben azonban a mevlevi (keringõ) dervisek alakították ki, akiknél a szertartások elmaradhatatlan eleme volt a muzsika.
Gyakran õk játszottak a szultánnak is, s a szeráj-iskolában õk tanították az ifjakat.
A legkedveltebb hangszerek az ud (lant), a tanbur (hosszúnyakú lant), a kánun (citeraszerû pengetõs), a szantur (cimbalom), a csenk (hárfa) és a nej (fuvola) voltak.
Az iszlám zeneelmélet két alapvetõ fogalma a makám és az uszul.
Az elõbbi a dallam hangsorát, annak lehetséges díszítéseit, a dallam menetét, kiemelt hangjait határozza meg.
Ezen kívül minden makámnak saját hagyománya van, amely a dallamépítkezést, a felhasználható motívumokat határozza meg.
Közel ötszáz makámot tartanak számon, ami nem is olyan meglepõ, ha tekintetbe vesszük, hogy a török zeneelmélet alapja a kilenced-hang (koma).
Az uszul a ritmusképlet elnevezése. Ez is többet takar az európai ritmus fogalmánál.
Általában hosszú, súlyos és súlytalan ütésekbõl álló sorozatokat határoz meg.
Ettõl eltérni nemigen lehet, a szilárd, állandó ritmus képezi a valamivel szabadabb dallam alapját.
Az iszlám klasszikus zenéje nem ismer szólamokat és akkordokat, minden hangszer ugyanazt játssza.
A hangszeres zene legjellegzetesebb mûfajai a szaz-szemái, a pesrev és a takszim, az énekesé pedig a kár és a murabbá.
A Hódoltság területén igen nehéz a klasszikus zene jelenlétét kimutatni.
Idõlegesen persze jártak nálunk komoly udvari zenekarok.
1526-ban Szulejmán Budán, Mátyás palotájában, népes zenekarának közremûködésével ünnepelte a mohácsi gyõzelmet.
Feltehetõleg Gázi Girej krími tatár kán - korának egyik legjelentõsebb zeneszerzõje - sem nélkülözte zenészeit, amikor 1596-ban Pécsen telelt.
Ezek az alkalmak azonban kivételes és nem jellemzõ esetnek tekintendõk.
Néhány adat mégis aktív zenei életrõl vall.
Evlia Cselebi említi, hogy híresek a pécsi mevlevi kolostor zenészei.
E rendháznak - már csak szertartásrendje miatt is - jelentõs zenei központnak és zeneiskolának kellett lennie.
Budán is többen forgattak zeneelméleti munkákat.
Budai Ali Cselebi hagyatékában volt egy Riszále-i Edvár, s 1686-ban Marsigli is számos zenei könyvet mentett meg a pusztulástól.
Bár határozottan a Hódoltsághoz köthetõ zenemûveket nem ismerünk, egészen különleges csemegékkel szolgál a Palatics-kódex egyik versgyûjteménye: közel ötven, makámonként csoportosított murábbát tartalmaz.
Néhány versben még a ritmus énekelt formáját is kiírták: "Tenni tenni tennenni tenene".
Ráadásul ezek az egyértelmûen énekelt darabok a - birodalomban legelõkelõbbnek számító - perzsa hagyományokhoz kapcsolódnak, némelyiknek a nyelve is perzsa.
E nyomok a klasszikus zene meglétérõl tanúskodnak, amely fokmérõje is a Hódoltság kulturális életének.
Hogy a klasszikus zene virágozhassék, ahhoz nemcsak jó zenészekre, de értõ fülekre és - nem utolsósorban - mecénásokra is szükség volt.
Számos klasszikus hangszer hódoltsági használatáról tudunk.
Bakity Pál 1543-ban Izabella királyné udvarában szanturos cigányokat láthatott, akik "nem ujjaikkal pöngetik a húrokat, hanem faverõvel verik."
Zrínyi György huszárjai 1596-ban elfogtak két török zenészt.
Egyiküknek "cimbáliomja vagyon, olyan szabású, mint azkivel a deákok a misét éneklik, de nem fával veri, hanem mint az hárfát, csak az ujjaival kapdozza", õ bizonyára kánunon játszott.
A másik különös, sosem látott kéthúros hegedût használt, amelyben a kemánt sejthetjük, ugyanúgy, mint a Stephan Gerlach által leírt "kályhaszem" formájú vonós hangszerben is.
Az 1650-es évek elején Batthyány Ádám udvarában két török lantos - nyilván udos - élt: Lantos Mahmud és Musztafa.
Udos lehetett a Francsity Gáspár által 1649-ben elfogott török lantos és kobzos is.
TÁNCTÖRTÉNET
Tempus plangendi, tempus saltandi
(Ideje van a gyásznak, és ideje van a táncnak is)
A 16-17. századi Európában egymást érték a hatalmi harcok, vallási háborúk és parasztfelkelések.
Az emberek azonban mintha tudomást sem vettek volna az áldozatokról, s egyre nagyobb hévvel táncoltak volna.
Bár lehet, hogy csalóka ez a kép, mert ezt a véleményt fõleg a reformáció híveinek táncellenes prédikációi és a velük közvetlenül vagy közvetve vitázó írások sokasága táplálja.
Az embernek mégis az az érzése, hogy talán nem volt még az európai történelemben olyan idõszak, amikor a tánc olyan fontos közügy lett volna, mint a reneszánsz idején.
Valóban a humanizmus, a reneszánsz kultúra és a reformáció egyre szélesebb körben való térhódítása, s a nyomukban járó kulturális és társadalmi változások nagy mértékben befolyásolták a táncot.
A változások nyomán fokozatosan létrejött az európai tánckultúra máig érvényes kerete, kibontakoztak a mûfaj struktúrájának körvonalai.
Ez teret adott az átfogó táncdivatok minden eddiginél erõsebb egységesítõ hatásának és egyben a helyi színek érvényesülésének.
Az egységesülés és a differenciálódás folyamatos játékában minden európai nemzet a maga lehetõségei szerint vett rész.
A "táncos nagyhatalmak" még ebben az idõben is Itália és Franciaország voltak, de az új divatok kialakításában más európai népek táncai is egyre nagyobb teret kaptak.
Divattá vált a közismert (köznyelvként használt) táncok különféle modorban (olasz, francia, spanyol, angol, német, lengyel, vagy magyar módon) való táncolása.
A széles körben elterjedt táncos köznyelv mellett kisebb regionális divatok is kialakultak, amelyekben az illetõ régió jeles táncai is teret kaptak.
Jó példa erre a mi Kárpát-medencei régiónk is.
Táncmesterek, tánckönyvek, táncok
A reneszánsz embert jellemzõ szakszerûségre, szépségre való törekvés, az érzéki világ minden eddiginél mélyebb megismerésének és az emberi lehetõségek végletekig való kiterjesztésének vágya a táncban fõleg a táncmestereknek és a táncosoknak, a tánckultúra elit rétegének volt sajátja.
A leghíresebb táncmesterek, illetve tánckönyv írók ebben az idõben a pármai Fabrizio Caroso (1525-1606), a milánói Cesare Negri (1530-1608) és a francia Thoinot Arbeau (1519-1596) voltak.
Caroso, akit egyébként a "tánc Leonardójának" is neveztek, egységes lépéstabulatúrát, motívumkészletet alakított ki - Negrivel csaknem egyidõben - az olasz néptáncokra, a táncosok és a táncmesterek tapasztalataira támaszkodva.
Ez már nem alkalmilag válogatott néptáncfigurák egyszeri gyûjteménye, hanem a lépésvariációk és variációsorozatok átgondolt rendszere volt, amely lehetõséget adott bármilyen tánckompozíció (ballo) létrehozására.
Az akkoriban virágzó variációs technika elvei alapján kialakított ugrás-, forgás- és lépésvariációi ma is használatban vannak a klasszikus balettben.
Caroso vera matematicaval (körzõvel és homokórával) beosztott, lépésrõl lépésre pontosan leírt tánckompozícióit az II Ballarino címû munkájában adta közre, amely az elsõ több kiadást megért nyomtatott tánckönyv volt Európában.
Arbeau Orchesographie címû könyve sajátos táncgyûjtemény.
Szerzõje - mint langres-i kanonok és egyházi ceremóniamester - korának divatos táncait és tánckompozícóit gyûjtötte egybe, nem feledkezve meg a divatból már kiment régi táncokról (pl. basse danse), s a más tánckönyvekben már meg sem említett "örökzöld" táncokról sem (pl. a branle).
A pavane, gaillarde, courante, allemande, gavotte, moresca, canarie, volta, spanyol pavane és egyéb táncok aprólékos leírásai, rajzos ábrázolásai a reneszánsz táncok kedvelõinek máig legnépszerûbb forrásai.
Caroso, Negri és Arbeau munkássága eszmei és gyakorlati elõkészületként szolgált a francia Táncakadémia 1661-ben történt megalapításához, amely az európai tánckultúra történetének nagy jelentõségû eseménye.
Hozzájuk hasonló nagyhatású mesterekrõl más európai országból, így Magyarországról sem tudunk ebben a korban.
A tánc szerepe a változó világban
A táncok korábbi szakrális-profán megkülönböztetése a reneszánsz idejére lassan érvénytelenné vált.
A több évszázados tiltás hatására ugyanis a tánc, néhány kivételtõl eltekintve, eltûnt a liturgiából, teljesen átengedve a helyet a vallásos ihletésû zenének, költészetnek, drámának, képzõmûvészetnek.
A másik oldalon viszont kialakult a táncéletnek egy általánosan elfogadott világi formája, amelyben a táncok örömszerzõ, szórakoztató, társas együttlétet biztosító szerepe uralkodott.
A számban és hatalomban egyre gyarapodó polgárság éppen emiatt kedvelte a táncot.
A kifinomult társasági érintkezés, az ideálisan mozgó test kifejlesztésének eszköze volt számára a harcias sportok (vívás, lovaglás) mellett.
A nemesség, fõleg a gazdagabb fõnemesség a tánc önálló mûvészeti ággá való fejlõdését, sajátos esztétikai funkciójának kiteljesedését is támogatta, s nem keveset áldozott a hivatásos táncosok alkalmazására, a táncos elõadások kivitelezésére, színházak építésére.
A parasztság számára a tánc továbbra is a zenével, játékkal, költészettel, drámával szorosan összefonódott kifejezési eszköz maradt, amelyet a tradíció törvényei szerint használt.
A nemességnek és a polgárságnak sajátos kettõs viszonya volt a paraszti tánchagyományhoz.
A paraszttáncok természetesebb, életvidámabb, erõteljesebb formái egyaránt mintául, megújító forrásként szolgáltak számukra, másrészt a kifinomult viselkedési ideálokkal ellentétes brutalitás, modortalanság, illetlenség jelképeivé lettek.
Ezt bizonyítják a késõ középkortól a barokk korig népszerû képsorozatok groteszk, komikus, sõt egyenesen bántó ábrázolásai a képzõmûvészetben a paraszti lakodalmakról és paraszti táncalkalmakról.
A tánc és az egyházak
Az egyházak a 16-17. században nem egyformán viszonyultak a tánc szerepének megváltozásához és térhódításához.
A katolikus egyház, úgy tûnik, elnézõbb volt a tánccal és a táncolókkal szemben ebben a korban.
A Szentírásra hivatkozva a papság maga is gyakorolta a táncot.
Jó példa erre a tridenti zsinat, ahol az egyházi elõkelõségek méltóságteljes basse danse-ot táncoltak a világi hívekkel együtt.
A 16. században alakult Jezsuita Rend különös figyelmet szentelt a táncnak, a látványos színpadi elõadásoknak céljaik elérése, az ellenreformáció terjesztése érdekében.
Például 1622-ben a rend alapítójának szentté avatását nagy táncelõadással Ballet ambulatoire-ral ünnepelték meg Lisszabonban.
Carlo Borromeónak, Milánó szentjének avatása alkalmából pedig 1610-ben az Egyházat, Milánó városát, Portugáliát és a Szentszéket ábrázoló négy kocsi haladt a menetben, és körülöttük táncos csoportok a szent nevezetes tetteit adták elõ.
A magyarországi jezsuita iskoladrámák táncos betéteirõl sajnos nem maradtak fönn ilyen részletes leírások, de tudjuk, hogy a Pázmány Péter támogatta nagyszombati jezsuita iskolában fényes elõadásokat rendeztek, amelyhez külföldi zenészeket és táncmestereket is alkalmaztak.
A protestáns egyházak szerte Európában egymással egyetértésben és szoros szövetségben, szenvedélyesen tiltották a táncolást.
Prédikátoraik, fõleg a kálvinisták, a "mennydörgés fiaiként" hallatták szavukat a szószékrõl.
Prédikációik a nyomtatás révén idegen nyelvekre lefordítva a nemzetközi szellemi vérkeringésbe is bekerültek, mint például a magyar Szegedi Kiss István és Debreceni K. János német nyelven elterjedt írásai.
Az utóbbinak a 17. század végén megjelent latin nyelvû traktátusából való a következõ részlet: "S mivelhogy a magyar nemzetben, valamint másokban is él a tánc, és a vendégségekben és lakomákon gyakorolják is (t.i. férfiak, összefogódva asszonyokkal és gyalázatos leányokkal), ez így sok bûnökkel van egybekötve...
Õk tudniillik testüket lengetve majd leguggolnak és hajolnak, majd fölemelkednek és kiegyenesednek, majd lábukkal dobognak, kezükkel zajt csapnak (tapsolnak), mellüket mutogatják, simogatják, egymást átölelik, összesimulnak, testüket tapogatják, szájukkal kurjantanak és ordítanak, körben karikában forogva fejüket ingatják és fennhordják, mint ahogy méltán nevezik a táncot az ördög malmának, a sátán dudájának...".
Nánási Lovász István prédikátor pedig így feddi híveit 1672-ben: "Dávid a muzsika szerszámokat nem pengette a formára, mely szerint cifrábban tudna kerengeni, hajladozni, gyökkenteni, toppantani, mint ti".
A tánc a magyar nyelv és a költészet tükrében
A tánccal kapcsolatos korabeli költészet egyik elsõ erõpróbája a Biblia anyanyelvre való fordítása volt a táncra vonatkozó részleteivel, sajátos kifejezéseinek átültetésének nehézségeivel.
Érdemes idéznünk Károli Gáspár 1590. évi elsõ teljes magyar bibliafordításából például Dávid király frigyláda elõtt járt táncának szép leírását (Sámuel II. 6.14-16): "Mikor pedig azok, akik az Úr ládáját vitték, hat lépést mentek, áldozék ott egy ökröt és hízott borjút.
Dávid pedig teljes erejébõl táncolt vala az Úr ládája elõtt és gyolcs efódot övedzett magára.
Dávid ezért és Izraelnek egész háza felvivék az Úr ládáját énekléssel és trombitaszóval.
Lõn pedig, hogy mikor az Úr ládája Dávid városába ért, Mikál Saulnak leánya kinéz vala az ablakon és látván, hogy Dávid király ugrál és tánczol az Úr elõtt, megutálá õt szívében..."
A táncról szóló szerelmi költészet egyik szép darabja a Fanchali Jób-kódex 1596-1609 között írt részlete.
Hasonló szép lírai táncleírásokat találhatunk még a Vásárhelyi daloskönyvben, a Mátrai-kódexben, a Komáromi énekeskönyvben és Balassi Bálint költészetében is.
Hajdútánc
A történeti forrásokban a 15. század végétõl a 18. század elejéig tudjuk követni a hajdútáncokat hosszabb-rövidebb leírások, dallamfeljegyzések, képi ábrázolások formájában.
Az eddig e témáról összegyûlt mintegy 300 hazai és külföldi forrásból e táncot a fegyver (kard, szekerce) virtuóz forgatásával járt, harcszerû, vívó mozdulatokkal átszõtt szóló-, illetve csoportos férfitáncként, s alkalmanként nõvel járt párostáncként ismerjük meg.
A korabeli följegyzésekben hangsúlyozzák a tánc szilaj, dobogó jellegét, szinte akrobatikus, ugró, guggoló, földhöz lapuló figuráit, a jellegzetes karjátékot és a ritmikus kiáltásokat.
A táncot a kor népszerû hangszerei, a duda, a tárogató és a dob szolgáltatta.
Kísérõdallamaira a gyors mozgású nyolcadoló ritmus és a dudazene jellegzetes motivikáját használó melodika volt jellemzõ.
A hajdútánc - érdekes módon - része lett a hajdúk, mint egyfajta kelet-európai könnyûfegyverzetû zsoldoskatonaság sajátos harcmodorának, melynek állandó eleme volt a cselvetés, a meglepetés és az ellenség bosszantása.
Erre utal Gabelmann német szemtanú leírása Esztergom ostromáról 1595-ben: "egy hajdú és két magyar zászlótartó beugrott a vár árkába, s ott a törökök leghevesebb tüzelése közben a hajdútáncot járták.
Az ember azt hinné, hogy lakodalomban és nem háborúban van".
A forrásokból világosan nyomon követhetõ, hogy egy, a középkori forrásokban ritkán elõforduló, alkalmi táncforma, a fegyvertánc hogyan válik fokozatosan az egész korabeli magyarországi társadalmat (a jobbágyokat, nemeseket, végvári katonákat, s nemzetiségeket is) átfogó tánccá, általános Kárpát-medencei táncstílussá a korabeli Magyarország tánckultúrájának legfõbb kifejezõjévé Európa szemében.
A hajdútánc a török Hódoltság és a Habsburgok elleni küzdelmek elmúltával elvesztette idõszerûségét, és lassan visszaszorult a helybeli pásztori-paraszti tánchagyományba.
Maradványai leghívebben a Kárpát-medence népeinek eszközös pásztortáncaiban éltek tovább, s megváltozott formában részévé váltak a 18-19. századi új tánc- és zenei stílus, az ún. verbunkos kialakulásának.
Nyugat-európai táncok a magyar társaséletben
Amint eddig is láttuk, a nyugat-európai páros táncok divatja Magyarországot is korán elérte.
Udvari és városi polgári körökben való terjedésükrõl már a 14-15. századból vannak forrásaink.
Szélesebb körû elterjedésükrõl a 16. századtól sûrûsödõ adatokból következtethetünk, s a 17. századra már minden társadalmi rétegben elfogadott táncként jelennek meg a hajdútánc (a kor helyi táncstílusát jelentõ változatos táncforma) mellett.
A "magyar módra" való táncolás, feltehetõen ezt a helyi stílust, az "olasz módra", "német módra" járt táncok pedig az új táncdivatot jelentették történeti forrásainkban.
Az európai reneszánsz jellegzetes páros táncai közül két alaptípus honosodott meg nálunk: a lassú, sétáló, egyöntetû vonulós táncok (basse danse, pavane) és a gyors, zárt összefogódzású, forgós-ugrós páros táncoké.
Legkorábban a lassú páros táncok jöttek divatba elõkelõ mulatságok nyitótáncaként, szertartásos menyegzõi táncokként.
A Magyar Simplicissimusként ismert 17. századi német nyelvû pikareszk (kaland-)regény hõse a következõ leírást adja errõl: "Ha a menyasszony fektetésére kerül sor, különös táncba kezdenek.
A násznagy fogja a menyasszonyt és szablyát köt a derekára, két ifjú legény hasonlóképp felövezett szablyával kezükben fáklyát tartva a menyasszony elõtt táncol; mögötte táncra állnak fel a nyoszolyólányok és más barátnõi, akik kíséretébe szegõdnek.
A menyasszony elbúcsúzik, mégpedig többnyire sírva, szüleitõl és legközelebbi atyafiaitól, aztán folyvást táncolva észrevétlenül kiperdülnek a szobából és a násznagyhoz vezetik.
Közben mindaddig muzsikálják a nótát és járják a táncot, amíg a menyasszonykísérõk vissza nem érkeztek.
A násznagy a menyasszony pártáját és koszorúját kivont kardjára tûzve hozza, a másik kezén egy nyoszolyó-kisasszonyt vezet.
A fáklyások elõtte, a többiek utána táncolnak be a szobába.
Még néhány fordulót eljárnak, s azzal vége van a táncnak.
Ezután másfélék következnek.
Másnapra a menyasszony már asszony-módra díszített fejjel jelenik meg".
A lassú vonulós páros táncok 17. századi (s 18. századi) forrásainkban gyakran lengyeltánc (lengyel változó, változó, saltus polonici, polonica és hasonló) elnevezést viselnek, de elõfordulnak játékos forgótáncként is.
Az ilyen nevû hangszeres táncdarabok legnagyobbrészt 3/4-es ütemûek.
Ezt a lengyel reneszánsz táncok európai terjedésével magyarázhatjuk, amit a lengyel-magyar politikai-gazdasági-kulturális kapcsolatok 16-18. századi intenzitása segített elõ.
A gyors ugrós-forgós páros táncok a reneszánsz idején rendszeresen kapcsolódtak a lassú, sétálós táncokhoz (basse danse-tourdion, pavane-gaillarde).
A magyarországi elterjedésüket bizonyító leggyakoribb források a protestáns, s ritkábban katolikus prédikátorok 17. századi írásai, a városi tanácsok tiltó rendelkezései, a vármegyei statutumok.
A zenetörténeti forrásokban elõször saját nevükön (gaillarde, volta, courante) szerepelnek, késõbb azonban ugyanazok a típusok magyar elnevezésekkel (hamar tánc, pajkos tánc) jelennek meg, ami e táncok fokozatos asszimilációjára utalhat.
A nyugat-európai tánckompozíciók (ballók, balettók), valamint a látványos táncos színjátékok megjelenése szintén nyomon követhetõ a 16-17. századi magyarországi társaséletben, fõleg a reneszánsz udvari hagyományokat tovább örökítõ fõurak (Esterházyak, Nádasdyak, Batthyányak, Báthoryak) udvarában, akik ünnepi látványosságaik megtervezéséhez nyugat-európai táncmesterek szolgálatait is igénybe vették.
Néhányukat név szerint is ismerjük.
Bethlen Gábor erdélyi fejedelmi udvarában Don Diego de Estrada spanyol ceremóniamester mûködött 1628-1629-ben, aki Padovából érkezett Gyulafehérvárra, s feladata az udvari táncos alkalmak, táncelõadások szervezése volt.
Emlékirataiban gallarda, pavana, tardion, canario, barrera nevû táncok, gerelyes játék és olasz balettók tanításáról is megemlékezik.
1628. március 8-án egy 30 személyes balettet rendezett, amelyben Mars (a fejedelemasszony) és Merkur (Alvinczi Péter kassai református fõlelkész fia) is szerepelt.
"A császár elõtt is nevezetes lett volna az a balleth" - emlékezik Bethlen Gábor Alvinczi Péternek írott levelében.
Báthory Zsigmond fejedelem udvarában 1591-ben egy Baptista Balaram nevû híres táncosról tudunk, aki a fejedelem alkalmazásában állt, és hasonló feladatokat látott el, mint az elõbb említett spanyol társa.
Keleti táncok Magyarországon
A török uralom idején Magyarország közvetlen érintkezésbe került a nyugatitól teljesen elütõ keleties tánckultúrával is, annak hivatásos és hagyományos formáival egyaránt.
Ezt egyrészt abból a néhány forrásból sejthetjük, amelyek a török zenészek és táncosok magyar fogságba kerülésérõl szólnak.
Zrínyi György például azt írja Batthyány Ferencnek 1596-ban rabságban tartott török zenészeirõl: "Rézmán az czigány törökkel csoda mely szép formán való tánczot járt, kinek nézésénél ugyan tudom, mi lehet ékesebb és gyönyörûségesebb".
Másrészt a korabeli török miniatúrák gazdag táncos anyaga is arra enged következtetni, hogy a tánc igen népszerû szórakozás volt a szultáni udvarban és török fõúri udvartásokban, s ettõl a háborúk, idegen földön való tartózkodás idején sem tartóztatták meg magukat.
A 16-17. századi török kultúrának a magyarra való hatását már több területen eredményesen kutatták (pl. a népviselet, a gasztronómia terén); a tánckutatásban azonban még ilyen téma eddig föl sem merült.
EGYHÁZTÖRTÉNET
KERESZTÉNY EGYHÁZAK
A reformáció Európában
A katolikus egyház a reformáció elõtt
A 15-16. század fordulója Európa történetének egyik legellentmondásosabb korszaka.
A középkori világképet megrendítõ reneszánsz, a térbeli határokat új dimenziókkal kitágító földrajzi felfedezések vagy a kontinenset fenyegetõ oszmán elõrenyomulás mellett a legfontosabb változás a vallásosság iránti egyre növekvõ érdeklõdés volt.
A modern történetírás a reformáció okait nem elsõsorban a katolikus egyház hanyatlásában és nem is a "vallási köntösbe bújtatott antifeudális harcban" keresi, hanem sokkal inkább a 15. században megjelenõ új vallási igényekben és a középkori egyházi struktúrák megreformálására való törekvésben látja.
Az elsõ jelentõsebb egyházi reformok Itáliában és Spanyolországban jelentkeztek, ahol példás életû fõpapok és elkötelezett világiak léptek fel az egyháziak tudatlansága és bûnös életmódja ellen.
Emiatt a katolikus egyház 16-17. századi történetét helytelen csupán az ellenreformáció kifejezéssel jellemezni, ugyanis a belsõ megújulásra irányuló katolikus reform már a reformációt megelõzõen megjelent.
Ezek a megújulási mozgalmak általában alulról indultak ki, legjelentõsebb megnyilvánulási formáik a régi szerzetesrendek reformjai, laikus vallásos társulatok alapítása, ezektõl inspirálva új típusú szerzetesrendek (mindenekelõtt a jezsuita rend) születése, illetve az új vallási igényeket kielégítõ, bibliai alapú és személyes hangvételû vallásos irodalom elterjedése voltak.
A katolikus egyház megújulását célzó mozgalmakból csak a reformáció hatására lett átfogó reformprogram, amelyet a Trentói (a továbbiakban: Tridenti) Zsinat (1545-1563) fogalmazott meg.
A zsinat mindenekelõtt pontosította a katolikus egyház tanítását mindazokban a kérdésekben, amelyeket a reformátorok támadtak.
Ennél is fontosabb volt, hogy rendelkezéseivel megszilárdította az egyházfegyelmet, a papság legfontosabb feladatául a lelkipásztori szolgálatot határozta meg.
A reform letéteményeseivé a püspököket tette, akik személyesen feleltek a reformhatározatok végrehajtásáért, mely rögtön a zsinat után megindult.
Ez a folyamat az egyes országokban nagyon különbözõ ütemben és hatásfokkal ment végbe.
A lutheri reformáció és az evangélikus egyház kialakulása
A 16. század elején Európa számos pontján, egyházi intézményekben és egyetemeken megfogalmazódott az egyház megújításának szükségessége.
Ennek az általános reformmozgalomnak egy része volt Luther Márton (1483-1546) wittenbergi egyetemi tanár fellépése 1517-ben, aki 95 tételével korántsem akart egyházszakadást elõidézni, hanem mindössze a kor reformtörekvéseinek szellemében kívánt a katolikus egyház megújulásához hozzájárulni.
Luther mindenekelõtt az egyházi búcsúk pénzért való árusításának gyakorlatával fordult szembe, támadva annak teológiai hátterét is.
A katolikus egyházon belül megindult reformfolyamat egyrészt X. Leó pápa (1513-1521) és Luther hajlíthatatlansága, másrészt a német társadalom (mindenekelõtt a fejedelmek) széleskörû támogatása következtében szakadáshoz vezetett a katolikus egyház és a Luthert követõk között.
Magát Luther fellépését tehát tisztán vallási jelenségként kell értelmeznünk, ugyanakkor az általa elõidézett egyházszakadás elsõsorban politikai okokra (a Német Birodalom széttagoltságára és a Rómával való hagyományosan rossz viszonyra) vezethetõ vissza.
Luther tanításának lényege, hogy egyedül Isten kegyelmébõl (sola gratia) és egyedül a hit által (sola fide) jutunk el az üdvösségre.
Tanításának forrásául kizárólag a Szentírást ismerte el, tagadva az egyházi hagyomány Bibliával megegyezõ értékét (sola Scriptura).
Csak két szentséget (keresztség, úrvacsora) tartott meg a hétbõl, elvetette az egyházi rendet, a misét és a szentek tiszteletét.
A lutheri reformáció egyházzá szervezõdését a katolikus egyházzal és az egyre erõsebben radikalizálódó népi reformációval (anabaptisták) szemben egyidejûleg folytatott harc tette szükségessé.
A Luthert követõk alapvetõ hitvallását Philipp Melanchthon (1497-1560) fogalmazta meg, amelyet az augsburgi birodalmi gyûlés 1530-ban fogadott el (ágostai hitvallás Augsburg latin nevébõl; innen származik a lutheri egyház régi hivatalos neve: ágostai hitvallású evangélikus egyház).
A Német-római Birodalomban az evangélikus egyház 1555-ben, az augsburgi vallásbéke értelmében vált egyenjogúvá a katolikus egyházzal.
A helvét irányú reformáció és a református egyház kialakulása
Luther tanítását többek között a svájci Ulrich Zwingli (1484-1531) zürichi plébános fejlesztette tovább.
1519-tõl kezdve a német reformátor nyomdokain elindulva alakította ki teológiáját, amely több ponton ellentmondott Luther tanainak.
Mindenekelõtt nem ismerte el a keresztség és az úrvacsora szentség-jellegét, tagadta Krisztus testi jelenlétét az úrvacsorában.
A két reformátor közötti ellentéteket az egyeztetõ tárgyalások (1529, marburgi kollokvium) sem tudták feloldani, ez a reformáció kettéválásához vezetett.
Teológiai tanításának alapelveit a gyakorlatba is átültette, és a városi tanáccsal együttmûködve megreformálta a zürichi egyházat (cölibátus és a böjtök eltörlése, az istentisztelet reformja, a német nyelvû prédikáció, a templomok dísztelenítése).
Mûvét utóda, Heinrich Bullinger (1504-1575) fejezte be, akinek tanítása egész Európában, így Magyarországon is igen nagy hatást gyakorolt.
A lutheri tanítást továbbfejlesztõ (német és svájci) reformátorok tanait Kálvin János (1509-1564) foglalta következetes rendszerbe.
A francia származású, komoly teológiai és humanista képzettséggel rendelkezõ Kálvin mûködése mindenekelõtt Genf városához köthetõ (1536-1538, 1541-1564).
Elõdei tanrendszerét elsõsorban az isteni kegyelemrõl vallott felfogás tekintetében haladta meg.
Eszerint Isten az embereket elõre kiválasztja az örök kárhozatra vagy az örök üdvösségre (eleve elrendelés, latinul praedestinatio).
Az úrvacsora kérdésében közvetítõ álláspontot foglalt el Luther és Zwingli között: szerinte az úrvacsora közvetíti a krisztusi kegyelmet.
Zwinglihez hasonlóan Kálvinnál is rendkívül hangsúlyos volt a reformáció gyakorlati végrehajtása: teljhatalmú irányítása mellett Genf a helvét reformáció központjává vált.
Az általa bevezetett egyházalkotmány lényege, hogy az egyházközségeket a lelkipásztorokból és világi hívekbõl álló testület, a presbitérium irányítja.
Erkölcsi tanítása a munkára és a takarékosságra való buzdítással, illetve a tisztességes kamatszedés engedélyezésével lökést adott a kapitalizmus kialakulásának; egyházigazgatási rendszere hozzájárult a politikai demokrácia fejlõdéséhez.
A genfi reformátor mûvének folytatása utódának, Theodor de Beze-nek (1519-1605) a nevéhez fûzõdik.
A reformáció elterjedése Magyarországon (16. század)
A katolikus egyház a 16. század elején
A magyarországi katolikus egyház helyzete a 15. században az európai tendenciáknak megfelelõen alakult: a fõpapság elsõsorban hivatali és politikai tevékenységet folytatott, az alsópapság szegényen és minden mûveltség nélkül alig tudta ellátni a feladatát, a monasztikus szerzetesrendek pedig (elsõsorban az ún. kommendátor-rendszernek köszönhetõen) komoly válságba kerültek.
Az egyházi reform csak nagyon gyengén jelentkezett: néhány erõtlen próbálkozás a fõpapok részérõl, szerzetesrendek megújulására tett (többé-kevésbé sikeres) kísérletek, ferences írók megújulást sürgetõ prédikációi - megannyi érdemes, ámde átütõnek egyáltalán nem nevezhetõ próbálkozás.
Ugyanakkor a hívek vallásossága a helyi egyháziak felügyelete alatt jelentõs átalakuláson ment keresztül: számos vallásos társulat (konfraternitások), a zarándoklatok virágzása, a templomok részére tett alapítványok, a kódexirodalom virágzása mind azt bizonyítja, hogy az embereket igenis érdekelte a hitük, és sok szempontból a 15-16. század fordulója a vallásos mûveltség virágkora volt Magyarországon.
A lutheri reformáció Magyarországon
Ebben a felfokozott vallási érzékenységû közegben igen hamar feltûntek az új eszmék.
A protestáns egyháztörténeti hagyomány az 1521. évhez köti a reformáció magyarországi megjelenését: ebben az évben a budai fõiskola tanárai közül többen már Luther szellemében tanítottak.
1522-tõl kezdve egyre több magyarországi fiatal ment az új tanítás központjának számító wittenbergi egyetemre.
Az új tanok Mohács elõtt elsõsorban az ország fõvárosában, a német polgárság és a királyi udvar német udvaroncai között találtak híveket, maga Mária királyné, II. Lajos felesége is rokonszenvezett velük.
Az 1520-as években a nyugat-magyarországi, felvidéki és erdélyi városok német polgársága is megismerkedett a lutheri tanítással, és nagy számban csatlakoztak hozzá.
Az új hit legfõbb ellenségei a fõpapok és a köznemesség voltak: az elõbbiek veszélyes eretnekséget, az utóbbiak pedig "német praktikát" láttak a rohamosan terjedõ eszmerendszerben.
Ezt az ellenállást fogalmazta meg az 1525. évi országgyûlés 4. törvénycikke, amely Luther követõit (a középkori eretnek-ellenes törvények szellemében) tûzhalálra ítélte.
Annak ellenére, hogy a törvény értelmében csakugyan sor került kivégzésekre, tömeges üldözés (elsõsorban a központi hatalom és a katolikus egyház gyengesége miatt) mégsem alakult ki.
A reformáció terjedését a mohácsi csata, majd a török elõrenyomulás következtében kialakuló kaotikus politikai viszonyok és a katolikus egyházi struktúrák pusztulása nagyban elõsegítették.
A lutheri tanítások a legkorábbi tartós sikert az erdélyi és szepességi szászok között érték el.
Az erdélyi szászok reformációja Honterus János (1498-1549) brassói lelkész, a felsõ-magyarországiaké pedig Stöckel János (1510-1560) bártfai rektor nevéhez fûzõdik.
Stöckel szerkesztette meg a magyarországi reformáció elsõ nagyjelentõségû, lutheri szellemû hitvallási iratát, amellyel a felvidéki öt szabad királyi város védekezett I. Ferdinánd király elõtt az eretnekség vádja ellen (Confessio Pentapolitana, 1546).
A magyarországi reformáció történetének elsõ korszaka nagyjából 1540-ig tartott, melyet joggal nevezünk a befogadás idõszakának.
A wittenbergi egyetemrõl hazatért diákok, illetve az új tanokat elfogadó katolikus papok (fõleg ferencesek) a német és magyar városok lelkipásztoraiként vagy vándorprédikátorokként hirdették Luther tanításait.
Az elsõ generáció legfontosabb képviselõi Dévai Bíró Mátyás (1500 körül - 1545), akit a magyar Luthernek keresztelt el a történetírás, Ozorai Imre, az elsõ magyar nyelvû lutheránus könyv szerzõje, és Gálszécsi András (? - 1543 körül).
Az õket követõ prédikátorok érdeme, hogy fáradhatatlan irodalmi és térítõmunkájukkal a magyar falvak és mezõvárosok falai közé is eljutottak a reformáció tanításai.
Közülük mindenképpen meg kell említeni a versszerzõ Szkhárosi Horvát András tállyai prédikátort, Sztárai Mihályt (? - 1575), a Hódoltság reformátorát, és Huszár Gált (? - 1575), a fél országot bejáró nyomdászt és prédikátort.
Fontos hangsúlyozni, hogy a lutheri eszmék elsõsorban a reformátor munkatársának, a wittenbergi magyar diákokra nagy hatást gyakorló Philipp Melanchthonnak a tolmácsolásában hatottak Magyarországon.
A reformáció elsõ szakaszában a tanítás még nem vált felekezet-formáló erõvé, hiszen a hívek meglehetõsen szabadon válogattak a teológiai tanítás elemeibõl és az egyházi cselekményekbõl.
Ez az eklektikus vallásosság éppúgy jellemzõ volt a reformátorokat támogató fõurakra, mint a mezõvárosi közösségekre vagy a falusi plébánosokra.
A reformáció mellett kiálló földesurak (Thurzó Elek, Révay Ferenc, Perényi Péter, Nádasdy Tamás , Petrovics Péter) a katolikus vallásgyakorlat számos eleméhez ragaszkodtak.
A földesuraknak nagy szerepük volt ugyan a reformáció gyors elterjedésében, de a hatalmuk alatt álló falvak és mezõvárosok sok esetben tõlük függetlenül döntöttek egyik vagy másik irányzat mellett.
A közösségek vallási hovatartozását évtizedekig sokszor csak az határozta meg, hogy milyen eszméket valló egyházi személyt tudtak megfogadni.
A helvét irányú reformáció Magyarországon
A helvét reformáció két jelentõs központja, Zürich és Genf hatása az 1550-es évek elejétõl mutatható ki a magyar reformáció történetében.
Az elsõ Zwingli szellemében mûködõ reformátor, a gyulafehérvári kanonokból prédikátorrá lett Kálmáncsehi Sánta Márton (? - 1557) volt.
Kálmáncsehi nemcsak Zwinglinek az úrvacsoráról alkotott felfogását követte, hanem a svájci hitújító gyakorlati programját követve a tiszántúli templomokból eltávolította az oltárokat, képeket és szobrokat.
A katolikusok mellett a lutheri reformáció követõivel is meggyûlt a baja, végül halála akadályozta meg abban, hogy tanítására alapuló egyházszervezetet hozzon létre .
A Kálmáncsehi által megkezdett munkát a következõ évtizedben a helvét irányhoz egyre nagyobb számban csatlakozó prédikátorok folytatták.
Az úrvacsoráról vallott felfogásuk miatt szakramentáriusnak ("szentségtagadó") is hívott svájci reformáció a magyar nemesség mellett mindenekelõtt a mezõvárosi polgárság, a végvári katonaság és a parasztság körében terjedt el.
A Hódoltságban (többek között) a rendkívül nagy tudású Szegedi Kis István (1505-1572) , a Tiszántúlon pedig a szintén kiemelkedõ tehetségû és munkabírású Mélius Juhász Péter (1536-1572) tanító és szervezõ munkájának eredményeként az 1560-as évek második felére kialakult az önálló református egyházszervezet.
A tanítás és az egyházigazgatás megszilárdítására mindenekelõtt a katolikusok és a lutheri irányt követõk részérõl jövõ támadások, illetve az Erdély felõl érkezõ újabb áramlat, az Szentháromság-tagadók (antitrinitáriusok) miatt volt szükség.
Északkelet- és Kelet-Magyarországon, illetve Erdélyben a német és a svájci irány elkülönülése 1566-1567-re végbement, legfontosabb állomása a II. helvét hitvallást elfogadó debreceni zsinat volt (1567).
Észak- és Nyugat-Magyarországon ez a szétválás csak a 16. század végén következett be, mégpedig az evangélikus egyházon belül keletkezett szakadás következtében.
Az evangélikus prédikátorok és nemesek egy része ugyanis Melanchthon tanainak hatására hajlott az úrvacsora szimbolikus értelmezésére (kryptokálvinisták, magyarul titkos kálvinisták), ez a csoport végül az 1591. évi csepregi hitvita után formálisan is a reformátusokhoz csatlakozott, és a két, eddig közös egyházszervezetben élõ felekezet kettévált.
A magyarországi református egyház teológiájára nem kizárólag és nem is elsõsorban Kálvin tanítása hatott, hanem ugyanilyen fontos szerepet játszottak a svájci reformáció második generációjának képviselõi, Bullinger és Beze is.
A kálvini tanítás több pontja a magyar társadalmi fejlõdés sajátosságai miatt csak erõsen módosult formában valósult meg.
Mindenekelõtt a kálvini egyházalkotmány alapját jelentõ presbitériumok hazánkban csak a 17. századtól kezdve jelentek meg, korábban a gyülekezetek közvetlen irányítása a lelkész kezében volt.
Ugyanígy nem érvényesülhetett a kamatszedést engedélyezõ kálvini tanítás sem.
Ezzel szemben a zsarnok uralkodóval szembeni fegyveres ellenállásra vonatkozó tétel termékenyítõleg hatott a Habsburg-ellenes felkelések idején a magyar nemesi ideológiára.
Az antitrinitáriusok
A magyar reformáció legradikálisabb, de még szilárd egyházzá szervezõdött ága a Szentháromság-tagadó (antitrinitárius) irányzat volt.
Az antitrinitárius eszmék Itáliában és Lengyelországban jelentek meg elõször, képviselõi nem fogadták el Jézus isteni mivoltát, ezért tagadták a Szentháromságot.
Legismertebb képviselõik Szervét Mihály (1511-1553) spanyol orvos és teológus, akit nézetei miatt Kálvin Genfben megégetett, és a mérsékeltebb vonalat képviselõ Fausto Sozzini.
Az antitrinitárius tanok erdélyi megjelenése János Zsigmond fejedelem olasz udvari orvosa, Blandrata György (1515-1588) nevéhez fûzõdik.
Az õ hatására fogadta el a szentháromság-ellenes eszméket a fejedelem és Dávid Ferenc (1510-1579) kolozsvári református püspök.
Az antitrinitárius vallás szabad gyakorlását Erdélyben az 1568. évi tordai országgyûlés engedélyezte, ezzel négyre emelkedett a fejedelemségben a bevett vallások száma .
A zseniális szónok és vitázó hírében álló Dávid hatására Kolozsvár lakosságának jó része csatlakozott az új tanításhoz, a század nyolcvanas éveiben Erdély magyar lakosságának mintegy fele antitrinitárius nézeteket vallott.
A szentháromságtagadók egyre radikalizálódó mozgalmaival (szombatosok) szemben a mérsékelt irányzat egyházzá szervezése és a tanítás rögzítése a 16. század végén történt, mindenekelõtt Hunyadi Demeter (? - 1592) és Enyedi György (1551 körül-1597) püspökök tevékenységének eredményeként.
Unitárius egyházról a 17. század elejétõl kezdve beszélhetünk.
A protestantizmus valamennyi irányzata közül az antitrintáriusok voltak a legmozgékonyabbak.
Radikálisabb képviselõik már az 1570-es években megjelentek a hódolt Temesközben és Baranyában, egyik legfontosabb központjuk Pécs lett.
Baranyai egyházközségeiket csak a török kiûzése után számolta fel az ellenreformáció.
Tiszántúli expanziójukat az egyházzá szervezõdõ reformátusok akadályozták meg, akik számos hitvitán és több polemikus mûvel próbálták meg erdélyi megszilárdulásukat is megakadályozni.
A katolikus egyház a 16. században
A 16. század folyamán a katolikus egyház gyakorlatilag elvesztette magyarországi hadállásait.
A mohácsi csatában az ország 12 püspöke közül 6 elesett.
Az ezt követõ évtizedekben a két király saját híveit jutalmazta a püspöki székekkel (illetve inkább azok jövedelmeivel), akiket egyházmegyéjük vallási helyzete általában vajmi kevéssé érdekelt.
Bécsben és Pozsonyban éltek, ahol politikai, diplomáciai, illetve a késõ középkori gyakorlatnak megfelelõen elsõsorban hivatali tevékenységet folytattak.
A pápák a visszaélések miatt vonakodtak a fõkegyúri jogukra hivatkozó uralkodók által kinevezett püspököket megerõsíteni, ennek következtében az országban alig volt felszentelt püspök (1538-ban 3, 1574-ben pedig 4).
A király maga sem sietett a gazdagabb egyházi javadalmak betöltésével, ugyanis ezek jövedelme a török elleni védelmi rendszer egyik fontos pénzforrását jelentette.
A földesurak a zavaros viszonyokat kihasználva rávetették magukat az általában védtelen egyházi (püspöki, káptalani és kolostori) birtokokra, ebben a harácsolásban a vallási hovatartozás nem sokat számított.
Az egyébként is válságban lévõ szerzetesközösségeknek a török hódítás és a rendházaikat érõ támadások megadták a kegyelemdöfést: a 16. század végére egyedül a ferencesek és a pálosok tudtak néhány rendházat megõrizni, a többi rend megszûnt létezni az országban.
Annak ellenére, hogy a reformátorok elsõ generációja jelentõs részben a ferencesek közül került ki, egész kolostorok átállásáról nem tudunk.
A magyarországi katolikus újjáéledés kiindulópontja Nagyszombat városa lett, ugyanis ide költözött az esztergomi érsekség a török veszély miatt.
A katolikus megújulás és az ellenreformáció elsõ jelentõs képviselõje Oláh Miklós esztergomi érsek (1553-1568).
A humanista képzettségû, erazmista fõpap nagy lendülettel fogott hozzá a katolikus egyház megreformálásához: megbízottjaival egyházlátogatást végeztetett a fõegyházmegye plébániáin, majd 1560 és 1566 között öt egyházmegyei zsinaton hozott törvényeket a feltárt hiányosságok orvoslására.
Püspökeit hasonló reformtevékenységre ösztönözte.
Oláh másik fontos alkotása a nagyszombati városi iskola és az esztergomi káptalannal együtt Nagyszombatba menekült káptalani iskola egyesítése 1554-ben, majd az egyházmegyei szeminárium megalapítása 1558-ban.
1561-ben megtelepítette székhelyén a jezsuita rendet, de a pátereknek az anyagi és személyi nehézségek miatt 1568-ban el kellett hagyniuk a várost.
Oláh reformkísérlete tehát kudarcba fulladt, de munkatársaival (Telegdi Miklós, Monoszlai András, Draskovics György) fontos elõkészítõ munkát végeztek, amelynek gyümölcse a következõ évszázadban érett be.
A jezsuiták alig két évtized szünet után, 1586-ban újból megjelentek az országban.
Rövid távon hasonlóan sikertelen volt Báthory István erdélyi fejedelem kísérlete a katolikus egyház erdélyi pozícióinak megerõsítésére.
Ebbéli fáradozásában az erdélyi törvények erõsen korlátozták (például az erdélyi püspök nem jöhetett be a fejedelemségbe).
Báthory szintén a katolikus restauráció leghatásosabb képviselõihez, a jezsuitákhoz fordult, és 1579-ben Kolozsmonostoron, majd két évvel késõbb Kolozsváron telepítette meg õket, ahol elsõsorban iskolájukkal értek el jelentõs eredményeket.
Az uralkodó halála utáni zavaros évtizedekben többször el kellett hagyniuk Erdélyt, 1603-ban a feldühödött kolozsváriak rendházukat is feldúlták.
Ugyanakkor számos fiatal (köztük Pázmány Péter késõbbi esztergomi érsek) lépett be a rendbe, akik a következõ évtizedekben a magyarországi katolikus újjáéledés fõszereplõi lettek.
Sajátosan alakult a katolikus egyház helyzete a hódolt Magyarországon.
A török hódítás után az elfoglalt területek püspökei nem térhettek vissza székhelyeikre, hanem híveiktõl távol, általában Bécsben, Nagyszombatban vagy Pozsonyban éltek.
A magára maradt lakosság túlnyomó többsége csatlakozott a lutheri, majd a helvét reformációhoz.
A katolikus egyház csak olyan városokban maradt fenn, ahol a helyi ferences kolostor és a helyi társadalom között szoros kapcsolat volt, például Szegeden és Gyöngyösön.
Más vidékeken (például Baranyában) a világi katolikus prédikátorok (a 17. század elejétõl licenciátusoknak hívták õket) tartották meg a falvak katolikus hitét.
A dél felõl érkezõ, nagyszámú katolikus horvát és bosnyák betelepülõvel és kereskedõvel együtt megjelentek a boszniai ferencesek is, különösen a déli, illetve a Duna-menti területeken.
Magyarország felekezeti képe a 16. század végén
A protestantizmus áramlatai a 16. század végére egyházzá szervezõdtek, és kialakult a felekezetek nagyjából stabil aránya.
Az ország kb. 3,5 millió keresztény lakosának mintegy fele a református, negyede az evangélikus egyházhoz tartozott.
A fennmaradó egynegyed rész az unitárius, ortodox és katolikus egyház híve volt.
Az ország összlakosságának tehát 85-90 százaléka lett protestáns.
A református egyház hívei elsõsorban a magyar nemességbõl, mezõvárosi polgárságból, végvári katonaságból és a parasztságból kerültek ki, akik fõleg az ország középsõ és keleti részein éltek.
Az evangélikus egyház a peremvidékekre szorult, a dunántúli és felvidéki nagybirtokosok, a német városi polgárság, illetve a szlovák parasztság tartozott hozzá.
Az unitáriusok Erdély kivételével csak a hódolt Dél-Magyarországon voltak jelen, a fejedelemségben viszont õk alkották a magyar lakosság felét.
A katolikusok csupán bizonyos városokban és néhány katolikusnak megmaradt nemes birtokain, illetve a Székelyföldön képeztek jelentõsebb csoportokat.
Az ortodoxok számát a hódoltsági szerb és az erdélyi román bevándorlás növelte.
A horvátok körében a reformáció nem ért el jelentõsebb eredményeket, így döntõ többségük végig katolikus maradt.
A protestáns felekezetek egyházzá szervezõdése szintén a század végére fejezõdött be.
Megalakultak az evangélikus és református (Erdélyben ezek mellett unitárius) esperességek és egyházkerületek, élükön a szuperintendensekkel.
Ez utóbbiak azonban nem álltak egymással szervezeti kapcsolatban, tehát önálló nemzeti egyház egyik felekezet esetében sem jött létre.
A protestáns egyházszervezet mellett a magyar rendiség részeként fennmaradt a katolikus hierarchia is, amely a következõ században ellentámadásba lendült a katolicizmus elvesztett pozícióinak visszaszerzésére.
Katolikus megújulás és ellenreformáció (17. század)
Az ellenreformáció elsõ hulláma a 16-17. század fordulóján
A mohácsi vésztõl a 16. század végéig a királyi Magyarországon az uralkodó és az államhatalom a protestantizmus terjedését gyakorlatilag nem tudta megakadályozni.
Az erre vonatkozó nem túl határozott országgyûlési végzéseket nem hajtották végre.
Az elsõ komolyabb ellentámadás I. Rudolf uralkodása idején történt, amikor (osztrák és cseh mintára) néhány katolikus fõpap katonai segítséggel megkezdte a protestáns templomok és iskolák lefoglalását, a lelkészek és tanítók elûzését.
Ebben segítségükre voltak a Felsõ-Magyarországon állomásozó zsoldosseregek parancsnokai is.
Az erõszakos eszközökkel történõ rekatolizáció a protestáns nemesség és városi polgárság részérõl igen komoly ellenállásba ütközött.
Különösen nagy felháborodást váltott ki a kassai evangélikus templom elfoglalása és katolikusoknak való átadása, illetve az 1604. évi országgyûlési határozatokhoz önkényesen hozzácsatolt 22. törvénycikk, amely a jövõben megtiltotta a vallásügy országgyûlési tárgyalását .
Ezek a lépések (többek között) a Bocskai István által 1604-ben indított Habsburg- ellenes felkelés közvetlen kiváltó okai voltak.
Az államhatalom és a katolikus fõpapság a fegyveres rekatolizáció igen gyors kudarcából hamar levonta a tanulságot: az osztrák tartományokban alkalmazott erõszakos módszerrel az erõs magyar rendiségre támaszkodó protestantizmussal szemben nem tudnak eredményt elérni.
Ezért az 1606. évi bécsi békében és az ezt szentesítõ 1608. évi országgyûlésen az udvar és a rendek vallásügyben is kompromisszumot kötöttek.
Ennek értelmében az uralkodó szabad vallásgyakorlatot biztosított a fõurak, nemesek, végvári katonák, szabad királyi városok és királyi mezõvárosok részére.
Ez természetesen csak a lutheri (evangélikus) és a helvét (református) irányra vonatkozott.
Ezt a vallásszabadságot az elkövetkezõ évtizedek Habsburg-erdélyi békekötései megerõsítették és kiegészítették, és egészen 1671-ig az állam és az egyház jogi viszonyának alapja lett.
Pázmány Péter és a katolikus megújulás
A reformáció és az ellenreformáció történetének egyik legizgalmasabb fordulópontját jelentették az 1608 utáni évtizedek eseményei.
Ekkortól kezdve ugyanis a belsõ megújulásra törekvõ katolikus egyház elérte azt, amit erõszakkal és a fegyverek árnyékában nem volt képes megvalósítani.
A magyarországi katolikus megújulás két vezéralakja Forgách Ferenc (1607-1615) és Pázmány Péter (1616-1637) esztergomi érsekek voltak.
Forgách (korábban maga is a fegyveres rekatolizáció híve) 1611-ben Nagyszombatban tartományi zsinatot tartott, amely a Trentói Zsinat határozatainak megvalósítását határozta el.
Bár a zsinat Magyarországon hivatalosan csak a zágrábi és a gyõri püspökségben került kihirdetésre, ugyanakkor az 1610-es évektõl megkezdõdött a legfontosabb egyházfegyelmi határozatok (zsinatok, egyházlátogatások, papnevelés stb.) gyakorlatba való átültetése.
Szintén ezekben az években jelentek meg újból a jezsuiták Magyarországon, 1615-ben már két kollégiumuk (Nagyszombat és Homonna) volt az országban.
Intézményeik nemcsak híres iskoláik, hanem az egyre nagyobb számban katolikus vallásra térõ fõurak birtokain végzett térítõmunkájuk révén is fontos központok voltak.
Elõdeinél is jelentõsebb volt a jezsuitából esztergomi érsekké lett Pázmány Péter tevékenysége.
Pázmány óriási hatásának titka, hogy az egyházi megújulás valamennyi eszközét mesterien fel tudta használni.
A vallásos irodalom minden mûfajában (hitvitázó mûvek, teológiai összegzés, prédikáció, imádságoskönyv) maradandót alkotott, gondot fordított az iskolázásra és a katolikus papok nevelésére, jezsuita kollégiumok alapítását segítette elõ.
Ezen a téren legnagyobb alkotása a nagyszombati egyetem megalapítása 1635-ben.
Emellett egyházmegyei, tartományi és nemzeti zsinatokat tartott, megbízottaival egyházlátogatást végeztetett az egyházmegye plébániáin.
Pázmány és a jezsuiták hatására számos fõúr és nemes vált katolikussá , az õ áttérésük a kegyúri jogok miatt idõvel maga után vonta a birtokaikon élõ jobbágyok katolizálását is.
Joggal (bár némi túlzással) mondták tehát a kortársak: Pázmány protestáns országban született és katolikusban halt meg.
Pázmány munkatársai és utódai nem voltak ugyan ennyire kiemelkedõ személyiségek, de szívós munkájukkal nagyban hozzájárultak a katolikus megújulás sikereihez.
Ennek a folyamatnak az általában római tanulmányokat végzett fõpapokon kívül a jezsuiták voltak a fõszereplõi.
1650-ben 4 jezsuita kollégium, 8 rezidencia és 14 missziós állomás mûködött az országban, összesen 149 jezsuitával, ezek létszáma a 18. század elejére megháromszorozódott.
Rajtuk kívül más szerzetesrendek (elsõsorban a ferencesek, a pálosok és a piaristák) végeztek jelentõs lelkipásztori, tanító és missziós tevékenységet az országban.
A század közepére a papság nagy része már szemináriumot végzett, a szükséges alapképzettséggel rendelkezett.
Megjelent a katolikus vallásos irodalom, amely mind mennyiségében, mind minõségében méltó vetélytársa lett a reformáció irodalmának.
A katolikus újjáéledés eredményei a hódolt országrészben és Erdélyben csak késve és áttételesen mutatkoztak.
A török alatt élõ katolikusok között 1612-tõl kezdve mûködtek jezsuita misszionáriusok, akik szerencsésen egészítették ki a magyar és bosnyák ferencesek, illetve a Rómából küldött misszionáriusok munkáját, noha a különbözõ rendek együttmûködése nem mindig volt súrlódásmentes.
Pázmány zsinatai a licenciátusok mûködését is legalizálták, akik egészen a Hódoltság végéig megtartották híveiket a katolikus vallásban.
Az Erdélyi Fejedelemség területén pedig csak a székelyföldi ferencesek és világi papok, illetve a kiûzés árnyékában dolgozó jezsuiták képviselték a katolikus egyházat.
A protestáns egyházak belsõ válsága és megújulási mozgalmai
A Pázmány és utódai által képviselt katolikus megújulás (elsõsorban a fõnemesség áttérítésével) jelentõsen meggyengítette a magyarországi protestantizmus hadállásait.
Emellett azonban a protestáns egyházak maguk is súlyos belsõ válságon mentek keresztül a 17. század folyamán.
A hitviták és a dogmatikai tisztázás során megmerevedett evangélikus és református ortodoxiával szemben újabb reformáramlatok jelentek meg.
Közülük a legjelentõsebb a református egyházban a puritanizmus, az evangélikus egyházban pedig a pietizmus (ez utóbbi csak a 18. század elejétõl kezdve van jelen hazánkban).
A puritanizmus Angliában jelent meg a 17. század elején.
Képviselõi az egyéni kegyességre, a bensõséges hitéletre helyezték a hangsúlyt, emellett egyházi reformokért és a presbiteriánus egyházmodell megvalósításáért szálltak síkra.
Magyarországra és Erdélybe az 1630-as években Angliában és Hollandiában tanult diákok hozták haza.
Legjelentõsebb képviselõik Tolnai Dali János (1606-1660), Medgyessy Pál (1605 - ?) és Apáczai Csere János (1625-1659), akik egyházi és iskolai reformok bevezetésével, illetve lelki könyvek kiadásával igyekeztek egyházuk belsõ megújulását elõsegíteni.
Leghatalmasabb pártfogójuk Lorántffy Zsuzsanna (1600-1660), I. Rákóczi György erdélyi fejedelem felesége volt.
A mozgalom céljai végül a református ortodoxia képviselõinek (mindenekelõtt Geleji Katona István /1589-1649/ püspöknek) és a fejedelemnek az ellenállásán buktak el, de a puritanizmus jelentõs hatást gyakorolt a református egyházkormányzat és vallásosság késõbbi hazai fejlõdésére.
A 17. századi erdélyi fejedelmeknek, Bethlen Gábornak és a két Rákóczi Györgynek az egyházpolitikája a református egyház megerõsödését célozta, noha Bethlen nagy türelmet tanúsított az unitárius és katolikus felekezetek irányában is.
I. Rákóczi György, és különösen fia, II. Rákóczi György uralkodása idején erõsödött a két felekezetre gyakorolt nyomás.
Az 1638. évi dési országgyûlésen hozott döntés az antitrinitarizmus legmérsékeltebb irányzatát tette kötelezõvé, és megszigorította az unitárius egyház felett gyakorolt állami felügyeletet (dési complanatio).
Ettõl kezdve a radikálisabb irányzatokat (mindenekelõtt a szombatosokat) a törvény üldözte.
A jezsuiták pedig 1653-ban ideiglenesen Erdély elhagyására kényszerültek.
A református fejedelmek egyházpolitikájának következtében Erdélyben a 17. században a református vallás államvallássá vált.
Az ellenreformáció második hulláma
A 17. század elsõ felének katolikus sikerei egyértelmûen a belsõ megújulás érdekében tett erõfeszítéseknek köszönhetõek, de természetesen helyi szinten ekkor is találkozunk erõszakos lépésekkel, amelyek már az ellenreformáció irányába mutattak.
Az ellenreformációs vonal az 1660-as évektõl nyert egyre inkább teret, ennek oka az egyre növekvõ politikai feszültség mellett I. Lipót császár és magyar király türelmetlenebb egyénisége, és az erõsödõ Habsburg abszolutista tendenciák voltak.
Ezen túl a protestáns rendiség meggyengülése miatt a magyar fõpapság is elérkezettnek látta az idõt a határozottabb fellépésre.
Ennek eseményei a Bocskai-felkelést megelõzõ évtizedek ismert forgatókönyve szerint játszódtak le: templomok és iskolák elfoglalása, lelkészek és tanítók elûzése, és helyettük katolikus egyháziak beiktatása.
A vallási sérelmek miatt elégedetlen magyar rendiség mozgalma, a Wesselényi-összeesküvés elfojtása után, az 1671-tõl 1681-ig tartó "gyászévtized" alatt a király törvények nélkül, a katolikus fõpapság segítségével kísérletet tett a magyarországi protestantizmus teljes megtörésére.
Ennek érdekében 1673-1674 folyamán Szelepchényi György esztergomi érsek (1666-1685) vezetésével a pozsonyi kirendelt bíróság elé politikai hûtlenség vádjával mintegy négyszáz protestáns lelkészt és tanítót idéztek meg, és közülük egyes források szerint 41 fõt gályarabságra ítéltek (1675).
Az életben maradt 30 gályarab lelkészt egy év múlva De Ruyter holland tengernagy váltotta ki.
Az erõszakos ellenreformáció második hulláma (akárcsak elõdje) ismét világosan megmutatta: ilyen módszerekkel csak a protestánsok összefogását segítik elõ helyi szinten éppúgy, mint az országos politikában.
Az ellenállás a Thököly Imre által vezetett kuruc felkelésben csúcsosodott ki, amely ismét engedményekre kényszerítette az udvart.
Az 1681. évi soproni országgyûlés visszaállította a rendi szabadságjogokat, és az artikuláris helyeken engedélyezte az evangélikus és református vallásgyakorlatot.
A 16-17. század a kereszténység történetének talán legbonyolultabb idõszaka.
A magyarországi reformáció sokszínûségében felülmúlta az európai fejlõdést, mivel Erdélyben a Szentháromság-tagadók is önálló egyházzá váltak.
A másik magyar sajátosság, hogy hazánkban meglehetõs vallási sokszínûség tudott állandósulni, egyik protestáns felekezet sem jutott abszolút túlsúlyba a többivel szemben, az egyházszervezetek párhuzamosan épültek ki.
Emellett a katolikus egyház sem szûnt meg, a katolikus hierarchia folyamatosan fennmaradt, és néhány évtizedig tartó tetszhalál után a 17. század elején egyenrangú félként szállt harcba a lelkek visszahódításáért.
Magyarországon tehát (az európai országoktól eltérõen) nem jött létre protestáns nemzeti egyház (Anglia, német fejedelemségek, skandináv országok), ugyanakkor a katolikus egyház sem tudta hegemóniáját megõrizni (Itália, Spanyolország), vagy pozícióit visszaszerezni (Franciaország, Lengyelország, Habsburg-tartományok).
A magyarországi fejlõdés másik fontos tanulsága, hogy a két század egyháztörténetében világosan nyomon követhetõ a katolikus reform, a reformáció és az ellenreformáció dialektikája.
A 16. század elsõ felében a reformáció valós igényekre adott választ jelentett, amelynek a társadalom valamennyi rétegéhez volt mondanivalója.
Sikereit ezért nem lehet csupán egyetlen társadalmi csoporthoz (pl. földesurak) vagy településtípushoz (pl. mezõváros) kötni.
Látványos gyõzelméhez a társadalom vallási igényeire adott válasz legalább annyira hozzájárult, mint a politikai anarchia és a katolikus egyházi struktúrák bomlása.
Ugyanakkor a belsõ megújulást hirdetõ katolicizmus a következõ században sikerrel vette fel a harcot a lendületüket vesztett protestáns egyházakkal.
Azokban a történelmi idõszakokban viszont, amikor a katolikus egyház a Habsburg-hatalommal összefogva az erõszakos ellenreformáció módszerét választotta (a 17. század elsõ és hetedik évtizede), minden erõfeszítése megtört a protestánsok ellenállásán.
Tartós sikereket tehát mindkét fél kizárólag a meggyõzés és a valódi megújulás eszközeivel tudott elérni.
NÉPI HIEDELEMVILÁG
Búcsújáró helyek
Amikor 1456-ban - Hunyadi János halálát követõen három hónappal - a kor egyik legnépszerûbb ferences szónoka, s a török elleni harcokban segítõje - Kapisztrán János - a szerémségi Újlakon meghalt, ravatalához, majd pedig sírjához ezrek zarándokoltak az ország legtávolabbi részeibõl.
A zarándokok a legkülönfélébb rendû-rangú emberek voltak: jobbágyok, kézmûvesek, fõnemesek.
Ezeket az embereket egyetlen cél vezérelte: megérinteni a már életében szentként tisztelt prédikátor ruháját, körülkerülni sírját, letérdelve közbenjárásáért könyörögni, hogy testi-lelki nyavalyáikból enyhülést merítsenek.
A sokféle betegségben szenvedõk, a bénák, hályogosok, nyavalyatörõsök, hideglelõsek, ördögtõl megszállottak valamennyien a csodában reménykedtek, a csodatévõ pap segítségében.
Ez a kiragadott példa szemléletesen tükrözi a kor emberének lelkületét.
Társadalmi helyzetüktõl függetlenül itthon és külföldön zarándokutakra mentek: a tehetõsebb polgárok és nemesek a Szentföldre, Rómába, Aachenbe, Kölnbe, Máriacellbe, hogy csodát lássanak, és testileg, lelkileg megtisztulva térjenek haza.
Zarándoklatok
A török elõrenyomulásával a nagyobb külhoni zarándokutak visszaszorultak, s inkább a hazai búcsújáróhelyeket látogatták, hisz idehaza is szinte minden nagy tájnak megvolt a maga kegyhelye.
A pápához intézett kérelmekben a 15. század végén egyre szaporodnak a búcsúkért, ereklyékért való folyamodások.
Az ereklyék tisztelete által hathatós védelmet reméltek a növekvõ török támadásoktól, mindemellett a vezeklés lehetõségét is keresve indultak útnak.
A külországba vezetett zarándoklatok azokat a szálakat is jelzik, amelyeken át Európa szellemiségébe bekapcsolódtunk, és egyben arról is képet adnak, hogy milyen nagy volt Európában a magyar szentek kultusza.
(Árpád-házi Szent Erzsébet, Szent Margit, Szent István, Szent László)
A hazai és külföldi zarándokutak ekkor még javarészt egyéni kezdeményezések voltak, amelyek módjáról keveset tudunk.
A kor zarándokruháját is ismerjük, amelynek része volt a zarándokbot és a tarisznya.
A hosszú gyalogos vándorlás tömérdek pénzbe került.
A napokig, hetekig, sõt évekig tartó útra nem lehetett sok élelmet vinni, azt mindig a helyszínen szerezték be.
Ebben szerzetesrendek, jámbor társulatok segítették a zarándokokat.
Így például Aachenbe vezetõ útjuk során a magyarországi vándorokat kenyérrel, hússal, hallal, gyümölccsel, sörrel, borral kínálták.
Az aacheni magyar csoport kereszttel vonult be a szent helyre.
Útközben ingyen kaptak szállást házaknál, ispotályokban, istállókban, pajtákban.
A középkori zarándoklatok kérõ jellegûek voltak, a csodás gyógyulások a szent helyen következtek be az ereklye körüljárása, érintése révén.
A török Hódoltság és a felekezeti villongások hatására a hazai búcsújáróhelyek közül különösen népszerûekké váltak a Mária kegyhelyek.
A régi hagyományokban gyökerezõ Mária-tisztelet új színezetet nyert.
Mária személye fõleg a ferences rend hatására törökellenes jelképpé vált.
Ilyen a csíksomlyói kegyszobor, s a szeged- alsóvárosi templom kegyképe, melyet a legenda úgy tart számon, hogy 1552-ben a templom elõtti tóba rejtették a török elõl.
Néhány évvel késõbb egy török katona - aki a lovát úsztatta a tóban - csodával határos módon épen elõtalálta, s a ferences barátoknak visszaadta.
A csíksomlyói kegyszobor közbenjárásának tulajdonították a katolikus székelyek 1567-es gyõzelmét János Zsigmond fejedelem seregei fölött, aki a csíkieket erõszakkal protestáns hitre akarta téríteni.
A búcsújárás a hívõ ember életében kivételes alkalomnak számított.
Ám a kor emberének hétköznapjait ugyanúgy átszõtte mind a templomi liturgia, mind pedig a babonás hiedelmek rendszere.
Az Egyház szentelményei az ember egész életére kiterjedtek.
Egyaránt megszentelték az élõ és élettelen természetet, a földi lét állomásait és a mindennapi élet szükségleteit.
Ilyen volt a szenteltvíz, a tisztulásnak és a megszentelõdésnek az eszköze, amely áldásnál és ördögûzésnél egyaránt szerepel.
További szentelmények a szentelt gyertya, a szentelt tûz, a megszentelt ételek, italok, amelyek egészséget és oltalmat közvetítenek a bennük bízóknak.
Ugyancsak élõ szertartás volt már a 16. században az új kenyér megáldása.
Elterjedt szokás volt fõleg kegyhelyeken, hogy a hívek szentelt szövegeket, képeket, érmeket hordtak magukkal, amelyek veszély esetén megoltalmazzák õket.
A 16-17. századból számos olyan szöveg maradt ránk, amely nem egyházi, hanem babonás elemeket tartalmaz a betegségek, az ördög kísértései ellen.
Ilyen a 17. századból a gyöngyösi ferences kolostor könyvtárában fennmaradt ördögûzõ könyvecske, amely különféle áldás-szövegeket ajánl, amelyek a gonosz szellemek távoltartására szolgálnak.
Aki a cédulát magánál hordja, az megmenekül az ördögi ártalmaktól. Más esetekben is hasznosnak tartották ezeket.
Ha belõlük egyet-egyet kert, szõlõ vagy szántóföld négy sarkában elástak, azt remélték, hogy az elemi csapások elkerülik a vetéseket.
Ugyanígy oltalmazták a házat, istállót is.
A középkori egyháznak az emberi élet minden ügyére, bajára, a test és lélek összes betegségeire kiterjedõ ráimádkozó-bajelhárító szövegkészlete volt.
Az volt ugyanis a kor felfogása, hogy a betegséget ártó szellemek okozzák, amelyek az ember egészségére törnek, testét megrontják, bajt, szenvedést hoznak rá, jószágát elpusztítják, és termését tönkreteszik.
Istenre, a szentekre való hivatkozással azonban a gonosz szellemeket távozásra lehet kényszeríteni.
E ráolvasások, ráimádkozások alapja a szó titokzatos erejébe vetett hit.
Az õsi pogány betegségûzõ varázsigék szövegei az idõk folyamán keresztény hangulatúvá váltak.
Az áldások könyörögnek Isten hathatós jelenlétéért, az ördögûzések szintén Isten segítségével akarják az ördögi kísértéseket elûzni.
A ráimádkozások elsõ fönnmaradt szövegei a 15. század végérõl valók, és feltehetõen egyházi eredetûek.
Bornemisza Péter Ördögi Kísértetekrõl szóló munkájában (1578) Tardoskeddi Szerencse Benedekné ajkáról nyolc ráimádkozást közöl, "kiket nagyannyátul és egy misemondó paptul tanult volt".
Ezek a csúzról, fejfájásról, torokrekedésrõl, igézetrõl, gilisztáról, hasfájásról ... való ráolvasások virágzó gyakorlatról számolnak be.
Ekkor ez még nemcsak a jobbágyok világában élt, hanem az egész társadalomnak jellegzetes megnyilatkozása, szükséglete volt.
A protestantizmus józansága többé-kevésbé visszaszorította e gyakorlatot.
A ferenceseknél azonban tovább fönnmaradt, hiszen a néppel leginkább ez a rend volt szorosabb kapcsolatban.
(Nem véletlen nyelvünkben a barát elnevezés, mint a ferences rokon értelmû szava.)
A barátok alkalmazkodtak a nép lelki igényeihez, minden bajára találtak szentelményt, lelki orvosságot.
Ez is oka lehetett annak, hogy egy-egy ferences kolostor a népi jámborság tûzhelye (jórészt egyúttal búcsújáróhely is), amelynek melege, fényessége messzire sugárzik a töröktõl szétszabdalt, felekezeti villongásoktól hangos országban.
MUSZLIM HITÉLET
Dzsámik, mecsetek, dervisrendek
Magyarország össznépessége 3,5 millió volt, a Hódoltság területén 900 ezer fõ lakott.
Az ehhez viszonyítva kis létszámú (a katonákkal és polgár lakosokkal együtt 50-80 ezer fõt kitevõ) magyarországi oszmán-törökség hitéletérõl a keresztény templomokból átalakított vagy újonnan épített mecsetek és dzsámik gondoskodtak.
A dzsámik voltak a nagyobb templomok, amelyekben a pénteki istentiszteletet és a pénteki prédikációt, a hutbét is el lehetett mondani.
A legfontosabb személy az imám, aki a gyülekezet elõtt imádkozva vezette a szertartást.
Nagyobb helyeken külön pénteki prédikátor, hátib is volt, kisebb helyeken ezt a feladatot is az imám látta el.
Hétköznapokon közönséges prédikátort, a váizt hallgatta a közösség.
A dzsámikban több háfiz is volt, azaz olyan személy, aki a Koránt vagy annak egy-egy részletét könyv nélkül tudta.
A legismertebb dzsámi-szolga a müezzin, aki napi öt alkalommal szólította imára az igazhívõket.
A mecsetszolgák fizetésérõl és a templomok fenntartásáról vagy az állam, vagy az egyházi kegyes alapítványok, a vakufok gondoskodtak.
Az ortodox iszlám mellett a Hódoltságban szép számú dervisközösség is mûködött, amelyek közül a legfontosabbak a bektásik, a halvetik és a mevlevik.
A janicsárokhoz közel álló bektási rend budai Gül Baba kolostorát a harmadik budai beglerbég, Jahjapasazáde Mehmed pasa építtette kormányzósága alatt (1543-1548) Gül Baba türbéje, azaz sírkápolnája közelében.
Amíg a többi budai rendházban csak 10-20 dervis élt, addig Gül Baba kolostorában 60 dervis lelt otthonra.
A halveti dervisek leghíresebb kolostora I. Szulejmán szultán (1520-1566) szigetvári türbéje mellett épült 1576 táján.
Rövid idõn belül a környék vallási-kulturális központjává vált.
A türbére és a kolostorra félszáz katona vigyázott.
A závije (kolostor, rendház) leghíresebb házfõnöke a bosnyák Sejh Ali Dede, a 16. századi oszmán mûvelõdés kiemelkedõ alakja, aki 1589-1598 között élt Szigetvárott, és itt írta "A bölcsességek pecsétjei" címû híres munkáját.
A pécsi Jakováli Haszán pasa mevlevi kolostora a 17. században élte fénykorát.
Legkiemelkedõbb házfõnöke a pécsi születésû Pecsevi Árifi Ahmed Dede, aki tanulmányait a mevlevi dervisek kónjai központjában végezte.
A visszafoglaló csapatok elõl 1686-ban Filibébe (Plovdiv) ment, ahol egy új kolostort alapított, majd pedig Isztambulban telepedett le.
Itt, a Jenikapi Mevleviháne házfõnökeként dolgozott, tanított és vallási mûveket fordított 1724-ben bekövetkezett haláláig.
Muszlim iskolák, muszlim mûvelõdés
A 17. században 39 hódoltsági városban 165 elemi iskola (mekteb) és 77 közép-vagy felsõfokú teológiai iskola (medresze) mûködött.
A mektebekben a betûvetést, a négy számtani alapmûveletet, a Korán olvasását és a legfontosabb imádságokat tanították.
A medreszék több lépcsõben közép- és felsõfokú képzést nyújtottak a muszlim vallástudományok, az egyházjog és a természettudományok tárgykörébõl.
Magyarországon a legtöbb medresze Budán mûködött: a budai várban hét, a Vízivárosban pedig öt.
Pécsett öt, Egerben és Eszéken pedig négy-négy medreszében tanulhattak a diákok.
A Hódoltság legrangosabb medreszéjét Szokollu Musztafa pasa építtette Budán tizenkét éves kormányzósága (1566-1578) alatt.
Az iskola 1575 nyarán készült el, s mindenkori tanára a budai mufti, azaz a hódoltsági muszlimok legfõbb vallási elöljárója volt.
A medresze leghíresebb tanára Iszá Efendi, aki a gyarmati (1625) és a szõnyi (1627) béketárgyalásokon a török delegáció vezetõje volt.
1634-ben burszai, 1637-ben isztambuli kádivá, 1639-ben pedig ruméliai kádiaszkerré, azaz a birodalom európai tartományainak legfõbb hadbírájává nevezték ki.
A közhiedelemmel ellentétben a Hódoltság oszmán urai nem voltak mûveletlen barbárok.
A dzsámikban nemcsak imádkoztak, de írást-olvasást, alapvetõ vallási ismereteket, Korán-olvasást és imádságokat tanítottak.
A pénteki és ünnepi istentiszteletek alkalmával elmondott prédikáció, a hutbe pedig az erkölcsi és politikai nevelés leghatékonyabb formája volt.
A mecsetek mellett szép számmal voltak elemi és középiskolák, s ugyancsak a tanítást és a mûvelõdést szolgálták a dervisrendek kolostorai.
A mûvelõdést segítették a mecset- és iskolakönyvtárak.
Szokollu Musztafa pasa budai iskolakönyvtárában a muszlim vallástudományi munkák mellett a szónoklattan, a költészet, a földrajz, a csillagászat, a zene, az építészet vagy az orvostudomány iránt érdeklõdõ is talált olvasnivalót.
Az állandó háborús viszonyok ellenére több vallási-kulturális központ alakult ki, híres dervisek és tudósok éltek hosszabb-rövidebb ideig a birodalom e távoli végvidékén.
A mûveltebbek saját könyvtárral is rendelkeztek, mint az 1587-ben elhunyt budai pénzügyi hivatalnok, Ali Cselebi, akinek hagyatékában 119 arab, perzsa és török nyelvû könyvet találtak: vallási, történelmi, politikai, csillagászati, orvosi tárgyú munkák mellett regényeket és versesköteteket, sõt egy álmoskönyvet és egy sakkal foglalkozó munkát is.
TÁJ ÉS NÉP
TERMÉSZETI FÖLDRAJZ
Szélsõséges jelenségek az idõjárásban
A történeti éghajlattan eredményei szerint a 16-17. század Európában az ún. kis jégkorszak idõszakát jelentette.
Az éves átlaghõmérséklet ugyan csak egy fokkal vált hidegebbé, ez azonban szélsõséges idõjárási jelenségeket eredményezett.
Októbertõl február végéig vastag hótakaró borított mindent, a gabonanövényeknek 3-4 héttel több idõre volt szükségük a beéréshez, némileg csökkent a termelésre alkalmas terület nagysága is.
Ezek a jelenségek - különösen a korabeli termelési technika miatt - megnehezítették a mezõgazdasági termelés körülményeit.
A szélsõségesen hideg tél mellett forró nyarak, túlságosan hideg és nyirkos éjszakák, kánikulai hõségben eltelt nappalok nehezítették az emberek életét.
Az ország területének nagy részét mocsarak, lápok, kiterjedt vízfelületek borították.
Ezek kipárolgására, a nyirkosságra sokat panaszkodtak a kortársak, megjegyezve például, hogy a vastag katonai sátrakban alvó katonáknak reggelre az inge is átázott a levegõ nedvességétõl.
Erdõpusztulás
A 16. század elejétõl Magyarországon is - csakúgy, mint Európa más erdõs vidékein - az erdõk mind erõteljesebb kitermelésének lehetünk tanúi.
Az agrárkonjunktúra következtében mind nagyobb arányúvá váló marhatenyésztés egyre több legelõterületet követelt, emellett a juh- és kecsketartás sem kímélte erdeinket.
A mindennapi élet faszükséglete mellett a hadi jellegû fafelhasználás is megnövekedett.
A palánkvárak építéséhez, várerõdítésekhez, hajóépítéshez, ágyúöntéshez, lõporkészítéshez hatalmas mennyiségû fára volt szükség.
Az országgyûlési törvények egyre több vármegyét köteleztek arra, hogy a katonaság faszükségletének kielégítésére erdeikbõl fát szállítsanak.
I. Ferdinánd király már 1557-ben szabályozta az erdõhasználatot, de a központi kormányzat késõbb is ügyelt az erdõrendtartások bevezetésére.
Az Alsó- és Felsõ-Magyarországon mûködõ bányák és kohók környékén szintén folyamatosan pusztultak a hatalmas erdõségek.
Az ésszerû fafelhasználás érdekében 1565-ben kiadott királyi erdõpátens részletesen szabályozta a Felvidéken az erdõgazdálkodás módját.
Vizek és szántók
Az erdõk kiirtása, pusztulása a vizek borította területek növekedését vonta maga után.
A sok iszapot sodró folyók eltorlaszolták a folyómedreket, kis tavakat, mocsarakat hoztak létre, de a vizesedést fokozta a korszak egyik katonai védekezési technikája, a vízzel való elárasztás, tudatos elmocsarasítás is.
Sok helyütt kifejezetten a folyók torkolatába, vízzel körülvett pontokra építették az új várakat, így használva ki a természet adta lehetõségeket.
A 16-17. században gyakori volt, hogy malomgátakkal zárták el a folyókat, s ezek a kisebb-nagyobb gátak is a vízfelületek szétterjedéséhez járultak hozzá.
Ma már szinte hihetetlen, hogy az Alföld nagy részén csónakkal közlekedtek a falvak lakosai, s kertjeikhez apró ladikok voltak kikötve.
Bár az Alföldön és a végvárak környékén csökkentek az erdõk, másutt, a periférikus területeken ellentétes folyamat zajlott le.
A mûveletlenül hagyott szántóföldeket elõbb benõtte a bozót, majd elhódították a vad erdõségek.
A szántóföldek visszaszorulása fõként a gabonatermesztés csökkenésébõl fakadt, amely általános európai jelenség volt a 17. században.
NÉPESSÉG, ETNIKUMOK
A népesség pusztulásának okai
A 16-17. században az emberi lét legnagyobb ellenségei a háborúk, a nyomukban fellépõ járványok és az éhínség voltak.
Az egyre jobban elhúzódó háborúk nemcsak Magyarországon, Európa más területein is szenvedéssel, pusztulással jártak együtt.
A katonaság, lett légyen török, német vagy bármilyen nemzetbeli, ugyanúgy kifosztotta a lakosság kamráit és csûrjeit, az ellenkezõket ugyanúgy megölte, s nyomában az éhínség, a járvány járt.
A járványok kialakulásához hozzájárult az egészségtelen természeti környezet, a higiéniára kevés gondot fordító életmód is.
Hazánk területén a korszakban gyakori volt a pestisjárvány, köztük nem egy eltartott akár három-öt évig.
A városok zsúfoltak voltak, a köztisztaságra változó, de szerény mértékben ügyeltek, így nem csoda, hogy a legnagyobb számban a városi lakosság halt meg.
Az 1655. évi pestisben Sopron lakosságának közel fele pusztult el.
A katonai táborok rettenetes higiéniai viszonyai közepette a vérhas, tífusz mellett a forrásokban igen szörnyûnek leírt, morbus hungaricusnak nevezett betegségben is rengeteg katona pusztult el.
Gyarapodó és pusztuló népesség
Magyarország népessége a 15. század végén mintegy 3,3 millió fõ volt.
Egy évszázad múlva ez a szám körülbelül 3,5 - max. 4 millióra gyarapodott.
A török hódítás ellenére ugyanis Magyarország sem maradt ki abból a folyamatból, amely a koraújkori Európában a népesség jelentõs növekedését hozta.
A 18. század elejére azonban az ország lélekszáma továbbra is megmaradt 3,5 millió körül, azaz a lélekszám csökkent, vagy a legjobb esetben is pusztán stagnált.
Mindez elsõsorban a tizenöt éves (1591-1606) és a visszafoglaló háború (1683-1699) számlájára írható, amikor mind a török-tatár, mind a császári hadak évente megismétlõdõ felvonulása, telelése és pusztítása következtében országrészek néptelenedtek el.
Pedig az ország elsõ modern háborújáig a lakosság páratlan túlélõképességrõl tett tanúbizonyságot.
Az állandó török-magyar portyák ellenére is csak idõlegesen hagyta el lakóhelyét, hogy közeli, védettebb településeken keressen nyugodtabb megélhetést.
A széles sávban elõrenyomuló, több tízezer fõs hadak évrõl évre megismétlõdõ pusztításai elõl azonban már nem volt menekvés.
Az ország össznépessége
A legújabb kutatások szerint a 15. század végén az ország össznépessége Erdéllyel és Szlavóniával együtt 3,3-3,5 millió körül lehetett.
A tizenöt éves háború elõtt a Hódoltság 120 ezer négyzetkilométernyi területén mintegy 900 ezer ember élhetett, s ebbõl a török várkatonaság, tímárbirtokosok, muszlim polgári lakosság 50-100 ezer fõre tehetõ.
A királyi Magyarország 120 ezer négyzetkilométerén élõ lakosságot az 1598. évi házösszeírás szerint 1,8 millióra becsülik.
Erdély 60 ezer négyzetkilométernyi területén (a Partium nélkül) 800 ezer fõnyi népesség élt ez idõ tájt.
Az említett adatok szerint a 16. század végén is kb. 3,5 millióra tehetõ tehát az ország népessége, ami kicsiny növekedést vagy stagnálást jelent az elõzõ évszázad végi adathoz képest, és azt jelenti, hogy a háborús korszak elpusztította a természetes népességnövekedést.
A 17. századból bizonytalanabb adatok állnak rendelkezésre.
A tizenöt éves háború, a nyomában járó pestisjárvány és éhínség komoly népességpusztulást okozott.
Az 1660-as évek háborús viszonyai, az 1653-1656, 1660-1666, és 1676-1678 közötti pestisjárványok újabb veszteségeket idéztek elõ.
Az ország össznépességét a visszafoglaló háborúk elõestéjén, 1683-ban kb. 4 millióra becsülhetjük.
Menekülés a falvakból
Kétségtelen, hogy a hadjárások, háborúk miatt bizonyos idõszakokban igen nagy migrációs hullámok indultak az országban, mégis, a korábbi vélekedések a nagyarányú vándormozgalomról ma már nem tarthatók.
A háborúk okozta "nagy futások", azaz erdõségekbe, mocsarakba való menekülések után a falvak lakossága többnyire visszatért lakhelyére, és tovább folytatta a gazdálkodást.
Az is elõfordult, hogy a magyar vagy török adóösszeírók elõl menekült el a jobbágyság egy része, majd tért vissza újra.
A lakosság nagy része kicsiny, csupán 20-25 házból álló falvakban élt.
A Hódoltságban kb. 140 lélek lakott egy átlagos faluban, míg a királyi országrészben 150-170 fõ.
A falvakból egyre többen költöztek be a mezõvárosokba, különösen az agrárkonjunktúra évtizedeiben.
(Az átlagos népsûrûség a Hódoltságban 7-8 fõ/négyzetkilométer volt, a nyugati országrészben 15 fõ/négyzetkilométer, míg ebben a korszakban Európa legfejlettebb területén, Itáliában 100-120 ember, Németalföldön és Franciaországban 34-40 ember jutott egy négyzetkilométerre.)
Etnikai átrendezõdés
A nagy bevándorlási hullámok a nagyobb hadjáratok okozta népességpusztuláshoz köthetõk.
A tizenöt éves háborúban például komoly veszteség érte az erdélyi magyarlakta Mezõséget, ahová jelentõs román népcsoportok telepedtek be.
Ugyanígy az 1657-1661. évi erdélyi háborúk is hasonló következménnyel jártak.
A románság az Alföld északi és keleti széleit, valamint a szászok és székelyek lakta vidékeket is elérte.
A Hódoltságban és az ország más területein is általában a síkvidéken élõ, jobbára magyar nemzetiségû lakosságot érte jelentõs pusztulás, a védettebb hegyvidék román, ruszin, szlovák népessége szerencsésebben vészelte át a hadjárásokat.
Mellettük a Német Birodalomból is érkeztek telepesek, nagyobb számban azonban csak a török kiûzése után.
Mindenesetre a százötven éves török uralom, a folyamatos háborús helyzet alapvetõen változtatta meg a középkori Magyarország etnikai képét.
Románok Erdélyben
Az Erdélybe betelepült románság nem alkotott rendi nemzetet.
A betelepedést a középkor óta irányító kenézek és vajdák közül azok, akik kitûntek a király elõtt, nemességet és birtokot kaptak, s így a magyar nemesi rendbe tagozódtak be.
A pásztorkodással foglalkozó románság nagyobb része azonban, mivel királyi és magánföldesúri birtokokra költözött, jobbágysorba süllyedt.
A fejedelmi korban megmaradt fõ adójukként a juhötvened, tehát minden ötven juh után tartoztak egy fiatal és egy felnõtt állatot adni a királynak, majd a fejedelemnek.
Pásztorkodó életmódjuk mellett ortodox vallásuk miatt is elkülönültek a magyarságtól, de püspökségük csak 1574-ben, Báthori István utasítására jött létre.
A tizenöt éves háború pusztításai után a román vajdaságokból újabb beköltözési hullám indult Erdélybe, s a 17. századra az erdélyi medencében, az Alföld északi és keleti részén számottevõ román népesség telepedett meg.
A 17. században az erdélyi fejedelmek nagy gondot fordítottak a románok egyházi életére.
Szerbek, horvátok betelepedése
Magyarország déli vidékein a török terjeszkedés következtében már Mohács elõtt jelentõs ortodox vallású szerb népesség telepedett meg.
A 16. század közepére a Maros vonalától délre és e vonal meghosszabbításában a Duna-Tisza-közén és a Dunántúlon is az ettõl délre esõ területre jelentõs szerb lakosság érkezett.
A tizenöt éves háború pusztításai nagyrészt az alföldi magyarlakta vidéket érintették, és így újabb lehetõség nyílott a szerbség számára az északabbra településre.
Elõbb a Maros és Körösök közti területre telepedtek be, majd a 17. század folyamán, a Duna vonala mentén fokozatosan haladtak észak felé a Duna-Tisza-közén is.
Velük együtt érkeztek a muszlim bosnyákok - együttesen rácoknak nevezték õket e korszakban.
1627-ben Simontornya, Dunaföldvár körül voltak legészakibb telepeik.
A 17. század végén, Belgrád török kézre kerülése (1690) után Arsenije Cernojevic ipeki patriarcha vezetésével több ezer szerb család érkezett Magyarországra.
A katolikus horvátok a Dunántúl nyugati felén menekültek a török elõl, többségük a határ mentén teljesített zsoldoskatonai szolgálatot.
A 16-17. században a Dunántúlon egyre nagyobb számban jelentek meg.
Szlovákok, németek, vlachok a Felvidéken
A magyar települések határvonala a 17. században a Pozsony - Nagyszombat - Rimaszombat - Rozsnyó - Hernád völgye - Tarca völgye - Gálszécs - Ungvár - Munkács - Huszt vonal volt.
A folyóvölgyek mentén kezdõdött meg elszórtan a szlovák és ruszin népesség betelepedése.
A Felvidék magyar lakosságát erõsítette az Alföld irányából, a török elõl menekülve e területre érkezõ magyarság, elsõsorban a magyar nemesség.
A Felvidéken, elsõsorban a Szepességben és a Garam mentén lévõ német városok lakossága eközben veszített erejébõl, jelentõs szlovákság telepedett be a németek közé.
A Rima és a Sajó menti kisebb német bányásztelepek a 17. század végére teljesen elszlovákosodtak.
A hegyvidéken jelent meg a 16. században Bereg, Máramaros felõl a juh- és kecskepásztorkodással foglalkozó vlach népelem.
Az eredetileg román pásztorok fokozatosan asszimilálódtak, és ez idõ tájt már szlovák vagy ruszin nyelven beszéltek.
Legeltetésük veszélyeztette az erdõket, ezért a bányavárosok rendszeresen tilalmakat hoztak ellenük.
A 17. századra már egészen Morvaországig elterjedtek a vlach pásztorok telepei.
Törökök - délszlávok
Az oszmán állam balkáni terjeszkedését és hatalmi konszolidációját kezdetben két tényezõ biztosította: a döntõen török eredetû hadsereg és az anatóliai török telepesek tömegei.
A Duna-Dráva vonalához közeledve azonban az etnikai expanzió jórészt kifulladt (illetve csak egyes régiókat, pl. a bulgáriai Vidin környékét érte el).
Magyarországra aztán már nemcsak török telepesekbõl nem jutott, hanem a megszálló hadsereg zömét is balkáni népelemekbõl toborozták össze.
A budai vilajet kezdetben vegyes összetételû és gyorsan fogyó, változó várkatonaságát például a késõbbiekben csaknem kizárólag Boszniából, Hercegovinából, Észak-Szerbiából és a Dráva-Száva közérõl pótolták.
Az elsõ két területrõl érkezõ katonák javarésze már áttért az iszlámra, amikor az oszmán állam szolgálatába lépett (s rendszerint az értékesebb csapatnemekben kapott állást).
Az Észak-Szerbiából (a Duna-Timok-Morava közérõl) beálló és többnyire martalócként szolgáló rác-vlach katonaelem viszont jobbára megmaradt kereszténynek.
Kevésbé ismert a Magyarországon szolgáló tímár-birtokos szpáhik és kísérõik etnikai eredete, de minden jel szerint többségében õk is renegátok voltak.
Így a "török" helyõrségekben és városokban a török mellett a délszláv nyelvet is általánosan használták.
TELEPÜLÉS ÉS LAKÓHELY
Városok a királyi Magyarországon a 16-17. században
Magyarország ugyan három részre szakadása ellenére a török korban is része maradt Európa gazdasági kapcsolatrendszerének, ám városaink fejlõdését a háborúk és az ország széttagoltsága jelentõsen megnehezítette.
A városhálózat középkori rendszere megbomlott, mivel szabad királyi városaink közül több (Buda, Pest, Szeged) közvetlenül török fennhatóság alá került.
A marhakereskedelemnek köszönhetõen ugyanakkor a hódoltsági mezõvárosok jelentõsen gyarapodtak.
A nyugatra és északra irányuló marha- és borkivitelbe azonban - fõként közvetítõként - a királysági városok (pl. Nagyszombat, Pozsony, Kassa, Sopron, Gyõr) is bekapcsolódtak, így polgárságuk ebbõl szintén tekintélyes jövedelmekre tett szert.
A felhalmozódott tõkét viszont alig fektették ipari vagy pénzügyi vállalkozásokba, ehelyett inkább földet és szõlõt vásároltak, hogy a külkereskedelemben saját terményeikkel egyre jelentõsebben vehessenek részt.
A városi ipar ezért továbbra is megmaradt a céhes keretek között.
Mindezek következtében a királysági városok fejlõdése a korábbiakhoz képest még tovább maradt le a nyugat-európaiakétól, polgárságuk pedig sokkal kisebb szerepet játszott az ország életében, mint német- vagy franciaországi sorstársai.
Felsõ-Magyarország központja: Kassa
Kassa szabad királyi városa már Mohács elõtt az ország egyik legfontosabb gazdasági központja volt.
Az Anjou-kor óta jelentõs kereskedelmi kapcsolatokkal és céhes iparral rendelkezõ város helyzete a török elõrenyomulás következtében több szempontból kedvezõen, több szempontból viszont hátrányosan alakult.
A végvárrendszer kialakulásával és az Erdélyi Fejedelemség létrejöttével az 1560-as évekre Kassa Felsõ-Magyarország katonai és diplomáciai központja lett.
A városban székelõ felsõ-magyarországi fõkapitány innen irányította a végvárak védelmét és a fejedelmekkel, valamint a törökkel való kapcsolatokat.
Kassa ugyanakkor egyúttal pénzügyigazgatási központ volt, hiszen székhelye az országrész királyi jövedelmeit igazgató Szepesi Kamarának is.
Mindezen funkciók a korábbinál jelentõsebb, országos szerepkörhöz juttatták a várost.
Ezért az elõnyért azonban a polgárság jelentõs árat fizetett: a polgárságnak gyakran kellett eltûrnie a fõkapitány beavatkozását a város életébe, bár a katonaság piacot jelentett a városi kereskedõk és mesteremberek számára.
Gazdaságilag a város a török korban is gyarapodott, hiszen sikerült megtartania korábbi vezetõ szerepét Északkelet-Magyarország kereskedelmében és ipari életében.
Mindez hozzájárult ahhoz, hogy Kassa a 16-17. században szabad királyi városi kiváltságait nagyrészt képes volt megõrizni.
A bécsi császárváros védõbástyája: Gyõr
Gyõr püspöki mezõvárosának életében a török hódítás óriási változásokat hozott.
A Rába-parti város Székesfehérvár és Esztergom 1543. évi elestével a török frontvonal közelébe került.
Ennek következtében a bécsi hadvezetés az 1560-as évekre a császárvárost védelmezõ fõkapitányság katonai igazgatási központjává építette ki.
Gyõrt modern erõddé, úgynevezett erõdvárossá (Festungstadt) alakították át, utcahálózatát szabályossá formálták, jelentõs védmûvekkel erõsítették meg, valamint több száz fõs magyar és német katonaságot rendeltek oda.
A katonai célok tehát messze megelõzték a polgárság érdekeit, ami azzal járt együtt, hogy a fõkapitány minden területen korlátozta a polgárok szabadságát és gazdasági tevékenységét.
A török frontvonal közelsége ugyanakkor a város számára elõnyökkel is járt.
A katonaság egyrészt piacot jelentett a városi kereskedõk és mesteremberek számára, másrészt a gyõri kalmárok kedvezõen használták ki, hogy a kor legjövedelmezõbb ágazatába, a török Hódoltságból nyugatra irányuló marhakereskedelembe közvetítõként bekapcsolódhattak. A polgárság elsõsorban ennek köszönhetõen õrizhette meg, sõt bõvíthette a katonaság erõteljes beavatkozása ellenére kiváltságait.
Gyõr ekként a 16-17. században az ország egyik legjelentõsebb erõd-, kereskedõ-, sõt iskolavárosa is volt egyúttal.
Buda a török korban
Mátyás király reneszánsz fõvárosa 1541-ben egy világbirodalom határtartományának katonai és igazgatási központja, pasa-székhely lett.
Magyar lakossága, bár 150 éven át fennmaradt, felére fogyott.
Helyét (többnyire szerb és bosnyák eredetû) muszlim, zsidó és cigány népesség foglalta el, zömmel katonák, hivatalnokok és kereskedõk.
Az összlakosság így is kevesebb (7000-7500 fõ) volt, mint Mátyás idejében.
Az egyes vallási közösségek elkülönülten éltek.
A törökök birtokukba vették a megüresedett vagy kiürített lakóházakat, de újakat csak elvétve építettek.
Csupán az életmódjukhoz szükséges középületeket (dzsámikat, mecseteket, fürdõket, iskolákat, szegénykonyhákat, bazárokat) emeltek, többségében középkori magyar épületek alapjain vagy azokat átalakítva.
A balkáni képet mutató határváros gazdasági életét három ágazat határozta meg: a kézmûipar (ezen belül a jellegzetesen török iparok, pl. a bõr- és rézmûvesség), a mezõgazdaság (szõlõ-, bor- és gabonatermesztés, konyhakertészet) és a kereskedelem.
Bár a Hódoltság és a királyi Magyarország közti áruforgalom jelentõs része Budán át bonyolódott, s ebbõl a török vámhivatal tetemes bevételekre tett szert, a város elveszítette korábbi gazdasági központ és piacszervezõ szerepét.
Erdélyi városok
Az Erdélyi Fejedelemség legnagyobb városai azok a - többnyire - szász városok (Nagyszeben, Brassó, Beszterce, Segesvár, Medgyes, Kolozsvár) voltak, amelyek a késõ középkori, Erdélyen átmenõ kereskedelmi útvonalak felügyelete és a levantei árukkal folytatott kereskedés révén már a 16. század elejére rendkívüli módon meggazdagodtak.
A 16-17. század folyamán Erdély kereskedelmi elszigetelõdése miatt a szász városok fejlõdése megrekedt, hiszen a legfontosabb útvonalak egy része Moldva és Havasalföld felé bezárult.
A szász kézmûipar messze földön híres ötvöstermékei azonban a még megmaradt délnémet kereskedelmi kapcsolatok révén ezután is eljutottak a nyugat-európai piacokra, ezáltal a szász városok biztosítani tudták gazdagságukat az erdélyi fejedelmek uralkodása alatt is.
Az erdélyi mezõvárosok sokkal kisebb számban, kevesebb lakossággal jöttek létre a legnagyobb vásároshelyeken (Marosvásárhely, Udvarhely), s a legtöbb közülük ún. "taxás" város volt, vagyis a fejedelemtõl kapta privilégiumait és a fejedelmi kincstárnak egy összegben fizette adóját.
Kincses Kolozsvár
Erdély történetében vezetõ szerepet töltött be a 16. század végére magyarrá váló, korábban szász nagyváros.
A Magyarország felé vezetõ kereskedelmi útvonal felügyelete az Izabella királynétól 1558-ban árumegállító jogot kapott Kolozsvár meggazdagodásában döntõ szerepet játszott.
Erdély fejedelmei is gyakran tartózkodtak a városban, s már ez is arra ösztönözte az ittenieket, hogy reneszánsz palotácskák, új házak építésével váljanak méltó székhellyé.
A 16. század utolsó harmadában valóságos építkezési láz lett úrrá a polgárokon, egész utcák szépültek meg, alakultak át, s így Kolozsvár Gyulafehérvár mellett Erdély második fõvárosává vált.
Olaszos indíttatású helyi kõfaragó mûvészek díszítették az erdélyi virágos reneszánsz stílusjegyeit hordozó kapukat, homlokzatokat, boltozatokat.
A reneszánsz ívsoros loggiák egyszerû eleganciája találkozott itt a népi építészet sajátos vonásaival, ami különösképpen a városi nagyobb házaknál és a vidéki kúriáknál figyelhetõ meg.
A gazdagodást pezsgõ szellemi élet kísérte, hiszen a 16. század második felében Heltai Gáspár kolozsvári nyomdájából a hitvitázó irodalom, a szépirodalmi és tudományos mûvek sokasága került az olvasók elé.
Gyulafehérvár
Az 1556-ban Erdélybe visszatérõ Izabella királyné igyekezett elõször az elhagyott gyulafehérvári püspöki palotát méltó fejedelmi székhellyé alakítani.
Fõként a szászok ajándékaként kapott ezüst- és aranytárgyak, selyem és brokát kárpitok díszítették a termeket.
Igazi reneszánsz fejedelmi székhellyé a Báthoryak uralkodása alatt vált a város.
Az országgyûlések egyik leggyakoribb színhelyeként és fejedelmi székvárosként funkcionáló Gyulafehérvárott több erdélyi arisztokrata család is igyekezett házat vásárolni vagy adományként kapni a fejedelemtõl.
Temesvár a török korban
Míg Buda Béccsel szemben képviselte a Portát, addig Temesvárt földrajzi fekvése arra jelölte ki, hogy az itteni beglerbég (az alája rendelt 6-7 ezer várkatonával és szpáhival) innen tartsa szemmel Erdélyt.
A város ugyanúgy eltörökösödött és vidékies képet mutatott, mint Buda.
Régi várát a hódítók belsõvárként használták, itt csak katonai építmények álltak, és a várparancsnok lakott.
Két külvárosa egyikét Rácvárosnak nevezték, de török mecsetek mindenütt, a rácok negyedeiben is álltak.
A város közvetlen környékét a Temes folyó és mellékágai elmocsarasították, és maga a város is olyan süppedékes talajon feküdt, hogy utcáit cölöpökre erõsített deszkapallóval kellett lefedni.
Az üzleti élet a belsõ város központjában és egyik utcájában zajlott, itt volt a piac is számtalan boltjával.
A mecseteken kívül karavánszerájok, fürdõk, iskolák és kávézók erõsítették a város keleties képét.
Török és rác lakosságának nagyobb része szoba-konyhás, udvaros házakban lakott, szõlõik és gyümölcskertjeik a városon kívül feküdtek.
Közöttük dervisek kolostorai bújtak meg.
A szultánok "önálló" alföldi mezõvárosai
A Hódoltságban fekvõ legtehetõsebb mezõvárosokat a kincstár rendszerint hász-birtokként saját használatában tartotta.
E településeken vagy soha, vagy a 16. század végétõl nem székelt török hivatal, s török katonák és civilek sem laktak bennük.
Önállóságukat hatalmas adóösszegekkel vásárolták meg.
Egyre növekvõ pénz- és terményadóikat az illetékes török hatóságok csak kivetették, azokat a városok maguk osztották szét polgáraik között és szedték be tõlük, majd a város küldöttei vitték el a török hivatalokba.
Mindez lehetõvé tette, hogy a városok önállóan gazdálkodjanak, saját háztartást vezessenek, és belsõ igazgatásukat és bíráskodásukat a magyar törvények és városi rendtartások szellemében maguk végezzék.
A gazdasági, igazgatási és bírói feladatokat az évente választott fõbíróval az élen a városi tanács látta el, üléseik jegyzõkönyveit és a számadásokat a jegyzõ vezette.
A napi gazdasági tevékenységet kisebb rangú bírák (borbírák, vásárbírák, székbírák) irányították.
A város tartotta fenn a templomot és az iskolát, hívta meg és tartotta el a papot.
A mezõvárosi közösségeknek ez a 17. századra megerõsödött önállósága és önvédelme nagy vonzerõt gyakorolt a falvak lakóira.
Szálláskertes települések
A mohácsi vészt megelõzõ idõben az Alföld sûrûn lakott falvakkal volt benépesülve.
Az ország három részre szakadása után sorra pusztultak el a falvak, s a falvak népe vagy rabszolgasorra jutott, vagy pedig valamely el nem pusztult községbe menekült, ahol nagyobb tömegben jobban megmaradhatott.
Ezek a mezõvárossá duzzadt helységek magukhoz ragadták az elpusztult falvak határait.
(Debrecennek már a Hunyadiak korában 90.000, Nagykõrösnek 50.000 kataszter holdnyi határa volt, Kecskeméthez is 6 elpusztult falu földje tartozott.)
A széles, nagy határú alföldi mezõvárosok és óriásfalvak határában csak a belsõ övezetben szántottak, vetettek.
A határ nagy részében a szántatlan földeken elsõsorban legeltetõ állattenyésztést folytattak.
Történeti adatok tanúsága szerint a nyugatra indított nagy marhanyájakat leginkább az alföldi mezõvárosok legelõin nevelték fel.
A 15. század második felétõl bontakozott ki a nagyarányú magyarországi marhatenyésztés és marhakivitel.
A magyar marhát délnyugaton Velence, nagyobb részét pedig nyugaton a felduzzadó német városok (Bécs, Augsburg, Nürnberg) vásárolták fel, de a cseh-morva városok is megvették.
Nürnbergben például a 16. század elsõ felében évente 70.000 talált vevõre, Bécsben pedig a nyári hónapokban hetenként 7-11.000 marhát is eladtak.
A rohamosan felvirágzó marhatenyésztéshez hatalmas legelõkre volt szükség.
Ezek pedig megvoltak az Alföldön, fõleg a Duna-Tisza-közén.
Kecskemét a török pusztítást átélt kevés város közé tartozott, amely befogadta a körülötte elpusztult kiskun szállások népének egy részét, majd lassacskán megszerezte a pusztán maradt falvak határait.
A bérbevett pusztákat telelõkre és nyaralókra osztották.
A szegényebb lakosok jószágait közös ménesbe, gulyába verték, s úgy legeltették a nyaraló pusztákon.
A pusztáknak azt a részét, amely földmûvelésre alkalmas volt, telelõnek hagyták.
Ezt feltörték, szántották, vetették. Itt termelték ki a szükséges gabonát, itt teleltették ki a marhákat.
Ezeket a legelõket nevezték szállásnak, kertnek, tanyának.
A kert azonban nem jelentett mûvelt területet, csak fedetlen tágas aklot, amelybe a jószágot berekesztették, hogy szét ne széledjen.
A mezei kertek a mezõvárosok belsõ határában és távoli pusztákon egyaránt létrejöhettek.
A legrégibb mezei kerteket szabad foglalással vették birtokba.
Az ilyen földeket aztán nemzedékeken át örökítették, adták, vették.
(Ezeket nevezték Nagykõrösön "õstül maradott", vagy "õsi jusson bírt" kerteknek.)
A Kecskemét környékihez hasonló állapotok uralkodtak a 15-17. században Szegeden, a Jászságban és a Nagykunságban is.
1570-ben Szeged város határában és a szegedi pusztákon a török összeírók 154 szállást vettek számba.
A 16. századi szegedi szállásokat szénakaszálásra, állatteleltetésre, földmûvelésre egyaránt használták.
Birtokosaik jórészt módos gazdák, szegedi cívisparasztok voltak, de akadtak köztük kézmûvesek, sõt török tisztségviselõk is.
A kétbeltelkû mezõvárosok külön típusát alkották a hajdúvárosok, amelyeket a török alatti elpusztult területeken védelmi célra hoztak létre.
A városok belsõ magvát, a belsõvárost - amely a templom körüli lakóházakból állott - sánc és erõs palánk övezte.
A palánkon kívül helyezkedett el a kert az állatállománnyal és a mezõgazdaság egyéb termékeivel, eszközeivel.
Hajdúböszörményben még a kertet is sánc vette körül, ezért kör alakját napjainkig megtartotta.
Oszmán-török építészet
Az elsõsorban a városokban megtelepülõ, illetve az elfoglalt várakban állomásozó törökség építészeti tevékenysége kettõs arculatot mutatott.
A hadi célú építészet a várak megerõsítését, a fontosabb központok esetében, például Budán vagy Esztergomban, komoly védmûrendszer kialakítását jelentette.
A polgári építészet a berendezkedõ törökség mindennapi igényeit volt hivatott szolgálni.
A török hódítás nyomán az elfoglalt magyar települések képe fokozatos változáson ment keresztül.
Nagyobb városainkban néhány éven belül megjelentek a török építészet jellegzetes alkotásai: a dzsámik, mecsetek, medreszék, türbék és az elmaradhatatlan fürdõk.
A hódítók gyakran felhasználták, saját céljaiknak megfelelõen átalakították a középkori magyar építészet alkotásait, elsõsorban a középületeket.
Az átalakítások ellenére városaink a török korban is megõrizték középkori szerkezetüket, utcahálózatukat.
A 17. század végi visszafoglalás után szinte néhány évtized alatt eltûntek a török épületek, a 19. században meginduló nagyarányú városrendezések során pedig a legtöbb helyen végleg elbontották a még álló bástyákat, védmûveket.
Dzsámik
Oszmán-török eredetû épületeink legjelentõsebb csoportját a dzsámik, illetve mecsetek alkotják.
Ezen épületek jelentõs részét részben vagy teljes egészében keresztény templomokból alakították ki.
A belsõ berendezést, oltárképeket, szobrokat eltávolították, a falfestményeket, freskókat bemeszelték.
Ahol lehetõség volt rá - mint például a pesti belvárosi plébániatemplomban -, ott a szentély déli falában mihráb-fülkét alakítottak ki.
A hódoltság folyamán jelentõs átépítéseket végeztek a Buda 1541. évi elfoglalása után sebtében dzsámivá alakított középkori Nagyboldogasszony-templom déli oldalán, anélkül azonban, hogy jellegzetes tömegét, gótikus alaprajzi elrendezését megbontották volna.
Hasonló módon jártak el a budavári Szent György-templom esetében.
Az épület mellé - annak teljes középkori architektúráját megõrizve - különálló minaretet építettek.
A meglévõ épületek felhasználásának különleges példája az esztergomi Uzicseli Hadzsi Ibrahim-dzsámi, melyet a városfal 13. századi eredetû kaputornyának átépítése során alakítottak ki.
Az alapjaitól török eredetû dzsámiknak két alapvetõ típusát különböztetjük meg.
Az elsõ, általánosan elterjedt csoportba a négyzet alaprajzú, kívül nyolcszögû, belül kör alakú dobon nyugvó kupolával fedett épületek tartoztak.
A fõhomlokzathoz a legtöbb esetben három boltszakaszos, ugyancsak kupolákkal fedett elõcsarnok tartozott.
Az iszlám vallás elõírásainak megfelelõen a hívõk Mekka felé fordulva imádkoznak, ennek megfelelõen a Magyarországon épült dzsámikat DK-i irányba tájolták.
Az épületek DK-i falának közepén helyezték el a mihráb-fülkét, mellette a szószéket, a minbart.
Vele szemben, tehát az ÉNy-i oldalon nyílott az épület bejárata, mellette, az ÉNy-i sarkon állott a legtöbbször az épülettel egybeépített, a dzsámi belsõ terébõl vagy az elõcsarnokból nyíló minaret.
E típus legszebb példája a pécsi Gázi Kászim pasa- dzsámi, melyet a középkori Szent Bertalan-templom helyén, annak köveit is felhasználva építettek a 16. század hetvenes éveiben.
A ma is álló, ismert épületek közül e csoportba tartozik az ugyancsak pécsi Jakováli Haszán, a siklósi Malkocs bej és a szigetvári Ali pasa dzsámi is.
A dzsámik másik csoportjába a téglalap alaprajzú, síkfödémmel vagy sátortetõvel fedett, egyszerûbb épületek tartoztak.
A kutatás eddig két ilyen épületet tárt fel, mindkettõ 1566 után épült a gyulai, illetve a szigetvári várban.
Ma már csak a szigetvári Szulejmán dzsámi áll, a gyulai épületet alapozásáig elbontották.
Eredeti formáját az itt folytatott ásatások, illetve a 18. századból fennmaradt metszetek alapján rekonstruálták.
Ma is álló minaretje õrzi a 17. század elején emelt egri Kethüdá-dzsámi, illetve az érdi Hamzsa bég-dzsámi emlékét.
Nyolcszög alaprajzú, kupolával fedett türbék szép számban épültek a hódolt magyar területen, mára azonban csak kettõ maradt fenn közülük.
A budai Gül Baba-türbét Jahjapasazáde Mehmed pasa építtette, a Buda várának elfoglalását követõ elsõ pénteki imádság idején elhunyt bektasi dervis, Gül Baba sírja fölé 1543-1548 között.
Építészetileg igen hasonló hozzá a 16. század végén épült pécsi Idrisz Baba-türbe.
A hagyomány szerint Turbékon temették el 1566-ban a szigeti várat ostromló I. Szulejmán szultán (1520-1566) belsõ részeit.
A nyolcszög alaprajzú, kupolával fedett, fehér márvány épület a hódoltság korában jelentõs zarándokhely volt, pontos helye ma már nem ismert.
Fürdõk
A török fürdõket két nagy csoportba sorolhatjuk.
Ilidzsének a természetes forrásokra épült hév- vagy termálfürdõket, hamamnak a gõzfürdõket nevezzük.
A két típus közötti különbség a vízellátás, illetve a fûtés megoldásának módjában rejlik, alaprajzilag azonban nincsen lényeges eltérés közöttük.
Mindkét esetben a római fürdõk szerkezeti beosztását követték.
A hódolt magyar területen ilidzséket és hamamokat egyaránt építettek.
A berendezkedõ hódítók a fürdõk esetében is felhasználták az itt talált középkori elõzményeket, elsõsorban ott, ahol természetes hévízforrások fakadnak.
Budán például török fürdõként üzemeltek a mai Császár (Veli bej-fürdõ), Rác és Rudas (Jesil direkli - Zöld oszlopos) fürdõk.
Helyükön már a 15. században is fürdõházak állottak, csak a Király fürdõnek nem ismerjük a középkori elõzményét.
Ezt Szokollu Musztafa pasa (1566-1578) alapította, a török kori források egybehangzóan "Kakas kapu" fürdõjeként említik.
Ez is termálvizes fürdõ, vizét azonban a mai Lukács fürdõ kertjében fakadó forrásból, agyagcsövekbõl épített vezetéken vezették idáig.
Eger városában két török fürdõ épült.
A püspöki palota kertjében ma is álló és mûködõ Arnaut pasa fürdõt Esterházy Károly mentette meg a pusztulástól, aki kijavíttatta, sõt még két helyiséget is építtetett hozzá.
A vár bejáratával szemben elhelyezkedõ, ma már csak alapfalaiban meglévõ Valide szultána gõzfürdõt a visszafoglalás után csak rövid ideig használták, 1765 után már nem említik .
Güzeldzse Rüsztem budai pasa (1559-1563) nevéhez két magyarországi fürdõ alapítása fûzõdik.
Az esztergom-vízivárosi - róla elnevezett épület - hévízforrásra épült ilidzse, a székesfehérvári hasonló nevû fürdõ hamam volt.
Jelenleg már mindkét épület csak alapfalaiban létezik.
A forrásainkban említett számos pécsi török fürdõ közül a Memi pasa alapítványának részeként épült fürdõt tárták fel az utóbbi évek régészeti kutatásai.
ÉLETMÓD
GAZDASÁG
Európa gazdasági vérkeringésében
Noha Magyarország 1541 után végleg három részre szakadt, gazdasági egysége a törökkorban végig fennmaradt.
Ebben a megszálló törökök ugyanúgy érdekeltek voltak, mint Erdély fejedelmei vagy a királyi Magyarország vezetõi.
Ennek köszönhetõen az ország továbbra is Európa gazdasági vérkeringésének szerves részét alkotta.
A magyarországi nyersanyagokra és mezõgazdasági termékekre Nyugat-Európának nélkülözhetetlen szüksége volt, míg ezekért cserébe az ország elsõsorban textíliákat, vasárukat és különféle luxuscikkeket importált.
A Hódoltságból kiinduló marhakereskedelem (évente kb. 200.000 állat) Észak-Itália, a dél-német területek és a császárváros húsellátását biztosította, így Magyarország volt a világ legnagyobb húsexportõre.
Jól szállítható bora ugyancsak szerte eljutott Európába.
A marhatenyésztés, a bor- és a helyi piacokra szánt, fõként nagybirtokokon folytatott gabonatermelés mellett ezért a kereskedelem volt a kor magyar gazdaságának legmeghatározóbb és legjövedelmezõbb ágazata.
Ez pedig sokak számára lehetõséget teremtett a meggazdagodásra, vagy akár a nemességbe történõ felemelkedésre, az egész Hódoltságnak pedig a túlélésre.
A nagybirtok jelentõsége
A politikai, katonai és gazdasági hatalom alapja a törökkori Magyarországon a nagybirtok volt.
Az ország legjelentõsebb nagybirtokosai (Batthyányak, Nádasdyak, Esterházyak, Zrínyiek, Széchyek, Thurzók, Homonnai Drugethek, Csákyak) több megyére kiterjedõ uradalmakkal rendelkeztek, ahol az állami és vármegyei hatóságok akarata csak akkor érvényesült, ha azzal a fõúr is egyetértett.
A nagybirtokosok egy része még a középkorban, egy másik csoportja ügyes házassági politikájának és szolgálatainak köszönhetõen a 16-17. században szerezte birtokait.
Uradalmaik révén jelentõs gazdasági erõt képviseltek, hiszen a gabona- és bortermelés mellett bekapcsolódtak a virágzó marhakereskedelembe is.
A szûk sávra összeszorult királyságban a nagybirtokok a határvédelemben fontos szerepet kaptak.
A török portyák ellen ugyanis a nagybirtokosok magánhadseregei a király által fizetett végvári katonákkal együtt vették fel a küzdelmet.
Az igazgatási központokként szolgáló várakban berendezett pompás fõúri udvarok emellett fontos kulturális és szellemi központok voltak.
Az iparosodás korlátai és lehetõségei
A mezõgazdaság és az ennek termékein alapuló távolsági kereskedelem fellendülése a 16-17. században jelentõs mértékben korlátozta az amúgy is elmaradott magyar ipar fejlõdésének lehetõségeit.
A nyersanyagokért és élelmiszerekért cserébe nyugatról beözönlõ olcsó iparcikkek pedig fokozták kézmûvesiparunk lemaradását.
A bányamûvelés sem érte el korábbi színvonalát, pusztán a katonaság ellátásába bekapcsolódni tudó fegyver- és hadianyaggyártó mesterek szûk rétegének kedvezett az állandó háborúskodás.
A magyar ipar továbbra is a céhrendszeren alapult, egyedül az ötvösipar ért el magasabb színvonalat.
A céhek száma mégis jelentõsen gyarapodott (különösen az olcsó nyugati textíliát feldolgozó szabóké ), a manufakturális termelésnek ellenben csak legjelentõsebb városainkban (Pozsony, Sopron, Nagyszombat, Kassa), valamint a vas- és üveggyártásban alakultak ki csírái, de ezek is meglehetõsen kezdetleges színvonalon.
A 17. században egyedül a monopolizált bányamûvelésben jelentek meg a tõkés vállalkozások elsõ elemei.
A lakosság adóterhei a királyi Magyarországon
Míg a nemesség vérével adózott hazájának, addig a királyi Magyarország alattvalói rendkívül sokféle adót fizettek.
A jobbágy adózott uralkodójának éppúgy, mint földesurának és az egyháznak.
Az adók és a különféle szolgáltatások egy részét készpénzben, más részét természetben és munkában kellett teljesítenie.
Az országgyûléseken a török veszély elhárítása érdekében állandó jelleggel megszavazott hadiadót (dica) a jobbágyság készpénzben fizette, míg az ugyanitt megajánlott ingyenmunkát (gratuitus labor) a várak erõdítéseinél teljesítette vagy pénzért váltotta meg.
Földesurának ugyanakkor gabonából és borból kilencedet (nona) adott, jobbágytelkének használatáért földbért (census) fizetett, de ajándékokkal és egyéb illetékekkel is tartozott.
Az egyháznak terményeinek tizedét (dézsma, decima) szolgáltatta be, de a vármegye is megadóztathatta (háziadó) saját szükségleteinek biztosítására.
A 17. század második felétõl pedig a Magyarországon állomásozó császári ezredek ellátására újabb adófajtákkal (porció, forspont) is terhelték.
A jobbágyság egy részének azonban mindezen terhek ellenére is volt lehetõsége a meggazdagodásra.
Erdély gazdasága a 16. században
Erdély földrajzi és gazdasági elzártsága miatt nem tudott bekapcsolódni az európai gazdasági változások következtében Magyarországon fellendülõ agrárkonjunktúra folyamatába.
Az itteni gabonatermelés, állattenyésztés a helyi igényeket fedezte.
1568-ban a Porta megtiltotta Moldvának és Havasalföldnek az Erdéllyel való kereskedést, ami tovább fokozta a kereskedelmi elszigetelõdést.
A belsõ piac szûkössége visszahatott a városfejlõdésre is.
Az erdélyi mezõvárosok sem népességszámban, sem gazdasági szerepükben nem hasonlíthatók a korszak alföldi mezõvárosaihoz.
A céhesipar megmaradt a középkorias szinten, bár a század végére egyes iparágak specializálódtak.
A szász városok közül Nagyszeben õrizte meg gazdagságát.
A fokozatosan magyar többségû várossá váló Kolozsvár egyedül mutatta a folyamatos gazdasági növekedés jegyeit, nem véletlenül, hiszen a Magyarország és Bécs felé vezetõ útvonalat a város ellenõrizte az 1558-ban Izabella királynétól kapott árumegállító jog révén.
A fejedelemség kincstára
Az önálló Erdély állami jövedelmeinek megszervezésében jelentõs szerepe volt Fráter György kincstartóságának (1542-1551), hiszen õ alapozta meg a késõbbi fejedelemség kincstári gazdálkodását.
A bevételek között nagy jelentõséggel bírtak a regáléjövedelmek, köztük a sóbányászatból (Dés, Torda, Kolozs, Szék, Vízakna), a nemesfémbányászatból (Abrudbánya, Offenbánya, Körösbánya, Zalatna, Nagybánya), az aranybeváltásból és pénzverésbõl származó haszon.
Az erdélyi fejedelmek általában az ország legnagyobb földesurai is voltak, mert családi birtokaik mellett a fejedelmi fiskus hatalmas uradalmaival is õk rendelkeztek.
A rengeteg falut magukban foglaló váruradalmak (Kõvár, Huszt, Szamosújvár, Somlyó, Jenõ, Várad, Lugos, Karánsebes, Déva, Gyulafehérvár) jelentõs bevételt hoztak a kincstárnak.
A század végére komoly harmincadhálózat alakult ki a fejedelemség nyugati határa mentén, s ezek a vámhelyek is jól jövedelmeztek.
A felsoroltakhoz járult az országgyûlés által évente megszavazott adó, amelyet mindhárom nációnak fizetnie kellett.
A kincstár bevételei a 16. század közepén kb. 100 ezer forintra, a Báthoriak alatt 300 ezer forintra becsülhetõk.
Bethlen Gábor gazdaságpolitikája
Bethlen erõs központi hatalmának kiépítéséhez nagyban hozzájárult, hogy kincstárának jövedelmeit is függetleníteni tudta a rendektõl.
Az általuk megszavazott 60 ezer forintnyi éves adó ugyanis alig tíz százalékát tette csak ki az évi 600-700 ezer forintra tehetõ kincstári bevételeknek.
Bár elavult adórendszert örökölt elõdeitõl, a rendek jogait tiszteletben tartva azt nem változtatta meg.
Nem vezette be a városok progresszív megadóztatását sem, így más pénzforrások után kellett néznie.
Bethlen átgondolt, premerkantilista gazdaságpolitikájában jelentõs részt kaptak a kereskedelmi monopóliumok.
A fejedelem kereskedett az erdélyi sóval, nemesfémekkel, higannyal, de haszonnal adta el külföldön a szarvasmarhát, az állati bõröket, a viaszt is.
A bányamûvelés fokozására német bányászokat hívott Erdélybe.
1615-ben visszamenõleg, 1588-tól kezdve felülvizsgáltatta a birtokadományokat, és amit tudott, visszavett fiskális tulajdonba.
Szigorította az aranybeváltásból és pénzverésbõl származó haszon begyûjtését.
A felélénkülõ kereskedelem nagyobb pénzforgalmat, s ezáltal gazdagodást hozott Erdély számára, és a fejedelem hadi vállalkozásaihoz szükséges anyagi hátteret is biztosította.
Erdély gazdasága a 17. század végén
Az 1657-1664 közötti válságos években nagy pusztulás érte Erdélyt.
Városokat, vámhelyeket, kereskedelmi útvonalakat vesztett el a fejedelemség.
Apafi erõs kézzel állította meg a pénzügyi romlást: szigorúan ellenõriztette a pénzváltást, megtiltotta a nemesfémkivitelt.
A hagyományos bányakincsekkel - só, réz, higany, arany - folytatott fejedelmi monopol-kereskedés jelentõs hasznot hozott a kincstárnak.
Új lendületet vett a majorságokban a gabona és kerti növények termesztése, folytatódott a juh- és szarvasmarhatenyésztés.
A korszak kezdeti nehézségei után új vashámorok, üveghuták, papírmalmok jelezték a manufaktúraipar kezdeteit.
Sok ilyen mûhely mûködött a kincstári uradalmak területén.
Balkáni eredetû, összefoglaló néven görögnek nevezett kereskedõk élénkítették az áru- és pénzmozgást Erdélyben, de az erdélyi fõurak közül is jónéhányan foglalkoztak kereskedéssel.
Az államháztartásra nehezedõ terheket a fejedelem az adók felemelésével próbálta fedezni (a portákra kivetett adó az 1664-es 10 forintról 1686-ra 50 forintra emelkedett).
Nyugodt gazdasági növekedés, iparosodás, gazdagodás jellemezte az önálló Erdély utolsó három évtizedét.
A hódoltsági alattvalók adózása
A törökök magyarországi jövedelmei döntõen két forrásból: a magyar jobbágyok (rája) mezõgazdasági termelésébõl és a termékek forgalmának megvámolásából származtak.
A földmûvelõk adói két csoportra oszthatók: az ún. "földesúri" adókra és az állami adókra.
Az elõbbiek a termés és az állatállomány (gabona, must, juh, sertés, hal stb.) tizedét, különféle illetékeket (pl. menyasszonyadó, büntetéspénzek stb.) és az ún. kapuadót foglalták magukba, s annak jártak, aki az adott települést szolgálati birtokul kapta (vagy a kincstárnak, ha a település szultáni hász-birtok volt).
Az állami adó a 16. században nagyjából a dzsizjébõl és az idõnkénti rendkívüli hadiadókból állt, de 17. század második felétõl az utóbbiak is rendes évi adóvá alakultak át.
Eleinte számos település évi szabott összegben (átalányban) adózott, de az 1650-es évektõl ez a forma visszaszorult.
A jobbágyokra hárult a telelõ katonák ellátásának és a török várak javítási munkálatainak terhe is.
Az adók és a szolgáltatások folyamatosan nõttek, de jelentékeny területi különbségekkel.
A védettebb mezõvárosokat, vámhelyeket és nagyobb falvakat a kincstár lehetõleg maga adóztatta, a határmenti településeket viszont szívesen engedte át hivatalnokainak és katonáinak.
A kettõs adóztatás és a kondomínium
Hiába zárta le végvárak sûrû láncolata mind a Hódoltság, mind a királyi Magyarország és Erdély határait, ez sem gátolhatta meg a szembenálló feleket abban, hogy az ellenfél területén élõ jobbágyoktól adót hajtsanak be.
Különösen nagy eredményeket értek el a magyar végvári katonák, akik pár évtized alatt szinte az egész Hódoltságban helyreállították a magyar nemesség, kisebb részben az állam és az egyház adóztató tevékenységét.
A Hódoltságból menekült nemesség leszármazottai a 17. századra javarészt visszaszerezték egykori birtokaikat, s velük együtt lassanként a menekült nemesi vármegyék is felújították mûködésüket.
Hódoltsági jobbágyaikat nemcsak adóztatták, hanem - megtiltva nekik, hogy török hatóságokhoz forduljanak (ezt hívták "törökösségnek") - részlegesen a vármegyei jogszolgáltatást és közigazgatást is kiterjesztették rájuk.
Ezt nevezzük "kettõs uralomnak" (kondominiumnak), amely óriási szerepet játszott a magyar állami egység tudatának fenntartásában.
"Viszonzásul" a törökök is számos királyi magyarországi települést kényszerítettek adózásra, de meg sem próbálták, hogy törvényekkel vagy hatóságaik útján beleavatkozzanak mindennapi életükbe.
A hódoltsági mezõvárosok felemelkedése
Miután a török kori gazdaság legjövedelmezõbb ágazata a marhatenyésztés és -kereskedelem volt, ez elõsegítette azoknak a településeknek a meggazdagodását, amelyek ebben szerepet vállaltak.
A hódoltsági három város (Nagykõrös, Cegléd, Kecskemét) és számos, késõbb lehanyatlott település (Kálmáncsehi, Tolna, Ráckeve, Mezõtúr, Simánd) parasztpolgára bérelt pusztákon foglalkozott a marhatenyésztéssel, majd kapcsolódott be a nyugati kereskedelembe.
Mivel a tenyésztés és a hajtás néhány százas csordákban történt, ez több tízezer parasztgazdaságot tett az elõállításban, forgalmazásban érdekeltté.
A meggazdagodó mezõvárosi és falusi parasztoknak azután nagy szerepük volt abban, hogy a magyar települések önkormányzata a török megszállás ellenére fennmaradt.
Legvállalkozóbb rétegük (pl. Thököly Imre dédapja, Sebestyén) utóbb otthagyta a Hódoltságot, és a királyság egy-egy városában (Nagyszombat, Kassa) polgárjogot szerezve irányította tovább hódoltsági kapcsolatrendszerét.
Bortermelés és -kereskedelem a Hódoltságban
A középkori Magyarország legjobb borát a Száva és a Duna közt fekvõ Szerémségben termelték.
Az országhatáron túl is keresett italt a Dunán és a Tiszán szállították a nagy elosztó központokba (fõleg Pestre).
Az 1521. és 1526. évi török támadások és a lakosság menekülése következtében lehanyatlott borvidék szerepét elõször a somogyi és a baranyai-tolnai régió vette át.
Az itt termelt borok távolsági forgalmazását részben jó minõségük, részben a közeli vízi út tette lehetõvé.
Még a 17. században is rendszeresen szállítottak innen a Duna-Tisza-közi nagy mezõvárosokba (amelyek polgárai idõközben a szerbek által behozott és elterjesztett alföldi vörösborra is rákaptak).
A 16-17. század fordulójára viszont Tokaj-Hegyalja lett a legrangosabb borvidék, ahol a következõ évtizedekben különleges aszúborokat is kezdtek elõállítani.
A század végére ezek az italok európai hírnévre tettek szert.
(E régióból csupán a gyöngyösi és a miskolci szõlõvidék került török uralom alá.)
Noha a hegyaljai borokat elsõsorban a Felvidéken és Lengyelországban fogyasztották, a Hódoltság egyes részein is árusították õket.
Magyar, muszlim, zsidó és görög kereskedõk a Hódoltságban
A 16. századi magyar külkereskedelem legfontosabb árucikkeit (a marhát, állatbõröket stb.) a Hódoltságban állították elõ.
Miután az elsõ Habsburg-török kereskedelmi egyezményt csak 1615-ben kötötték, s a török alattvalókat a királyi Magyarországra sokáig nem engedték be, a Hódoltság és a királyi Magyarország közötti forgalmat elsõsorban hódoltsági magyar kereskedõk bonyolították.
A török alattvalók (muszlimok, zsidók, balkáni szlávok, görögök és dalmátok) eleinte jobbára a Hódoltság belsõ kereskedelmébe kapcsolódtak. be.
Az általuk hozott ún. "török áruk" (textilféleségek, gyapjú- és pamutszövetek, bélésanyagok, finom vásznak, bõrkészítmények, szõnyegek, vánkosok) azonban a Hódoltságon kívül is egyre keresettebbé váltak.
A 17. században e cikkeket már többségében "görögnek" mondott (valójában szerb, örmény, görög, dalmát, bolgár, albán, vagyis egyszerûen: nem muszlim török alattvaló) kereskedõk árulták, akik az 1620-as évektõl mind nagyobb számban telepedtek le az Erdélyi Fejedelemségben és a királyi Magyarország néhány fontos kereskedelmi központjában (Gyõrben, Komáromban, Kassán meg a Tiszántúl városaiban).
Kiváltságaikkal élve lassanként monopolizálták a két birodalom közötti közvetítõ kereskedelmet.
KÉZMÛVESSÉG
Magyar kézmûvesség
A hódoltság korabeli Magyarországon a falusi és mezõvárosi mesteremberek egy része a vidék földesurának jobbágyaként mûvelte szakmáját, fizetett bért, vagy természetbeni munkával szolgált.
A legügyesebb kezû mesterek korán céhekbe tömörültek.
A 15-16. században a királyi városokban, egyházi központokban, földesúri mezõvárosokban, bányavárosokban nõ a céhek száma, bõvül az iparágak köre.
A töröktõl megszállt területen, a szultáni védelem alatti helységekben (Nagykõrös, Kecskemét) a céhes kézmûvesség továbbélése figyelhetõ meg.
A falusi mezõvárosi kézmûves mesterek foglalkozásának sokféleségérõl tanúskodnak a korabeli összeírások, amelyek gyakran a név mellett az illetõ foglalkozását is jelzik.
Így például Csizmár Péter csizmadiamester, Sípos Ferenc töröksípos, Puskás János puskamûves, Tokár János esztergáros.
Amint azt Roussel Péter tokaji és szendrõi fõkapitány írja egyik levelében 1574-ben a királynak - akinek bizonyos Szabó nevû vitézt ajánlott kegyeibe -, a magyarok mód nélkül kedvelik a mesteremberek vezetéknevének elhagyását, és a mesterségük után való elnevezést.
Komárom város 1609. évi jegyzõkönyvének bejegyzése szerint a városban 16 mészáros mester élt, s mind a 16-ot Mészárosnak hívták.
Molnárok, pékek, mézeskalácsosok
A városok és mezõvárosok közélelmezésében a molnároké és a mészárosoké volt a fõszerep.
A Dunántúlon és a Felföldön a sok folyó és patak, valamint a Duna kínálta a vízi- és hajómalmok felépítését, míg a Duna-Tisza-közén és a Tiszántúl nagy részén a járgányos szárazmalmok és a szélmalmok végezték az õrlést.
Régi magyar nyelvünk változatos zamattal õrizte meg a malmok sokféle elnevezését.
Így például a "pokolidõ malma" csak zivatar idején forgott (pokoli idõben).
A "felhõt kiáltó malom" csak esõzéskor járhatott.
A "kottyogó" patakra épült malom volt.
Számos helyen az udvarházakhoz, várakhoz hozzátartoztak a faragómolnárok, akik esetenként a malmok javítását is végezték.
A városok testületei külön rendszabályokban rögzítették a molnárok kötelességeit.
Brassó városa 1571-ben elõírta, hogy ha egy molnármesternek nincs malma, erre a célra ne ácsokat fogadjon fel, hanem olyan molnárokat, akik értik a malomépítést.
A céhben választott malomlátó évente kétszer köteles volt a malmokat ellenõrizni, megbüntetni azokat, akiknél hiányosságot talált.
A pékek száma kevés volt ebben az idõben.
Bizonyos, hogy a kenyérsütés a városi és falusi házaknál, valamint a nemesi udvarházakban egyaránt önellátásra épült.
A budai pékek 1695-ben kapták szabályzatukat.
A mézeskalácsosok az édességek készítésére szakosodtak a középkorban.
Fõleg Nyugat-Magyarországban tudunk elsõ megjelenésükrõl.
Az elsõ önálló magyar mézeskalácsos céhet 1681-ben alakították meg.
A mézesbábosok vásárok, búcsújáróhelyek állandó látogatói voltak.
Árusítottak ehetõ és dísztárgynak szánt (mintázott, késõbb festett) mézeskalácsokat, készítettek méhsert, márcot; árusítottak húzott, öntött és mártott gyertyát, amely a méhviasz feldolgozásából készül.
A mintás mézeskalácsok készítéséhez használt faragott formákat részben maguk a mesterek állították elõ.
Pesten, Debrecenben, a Felföld városaiban, Nyugat-Magyarországon kiváló faragókat ismerünk a 16. századból.
Mészárosok, olajütõk
A mészárosok céheinek többsége a 15. századtól alakult a sûrûn lakott országrészeken.
A lakosság minél jobb ellátása érdekében szigorúan szabályozták a városi, földesúri, falusi mészárszékek bérlõinek, tulajdonosainak kötelességeit.
Így azt is elõírták, hogy a faggyút a szappanosoknak, a bõröket a helybeli vargáknak, tímároknak az elõjoga megvásárolni.
Az Alföldön a mészárosok maguk kereskedtek az élõ állattal.
A marhák, juhok, sertések feldolgozásának mellékterméke a zsiradék, szalonna, faggyú, ami a szappankészítés, gyertyaöntés alapanyaga.
A szappanfõzés ismerete is ekkortájt terjedt el a mosáshoz használt hamulúg, sziksó, szappanfû mellett.
A legkorábbi szappanos céhek a Tiszántúl kézmûves központjaiban szervezõdtek.
Az elsõ ismert céh Debrecenben alakult 1598-ban.
Az olajütõk legkorábbi ismert céhét Eperjesrõl ismerjük 1517-bõl.
A városi polgárjogot nyert mesterembert kötelezték, hogy a sajátjából fél véka kenderbõl vagy lenmagból jó minõségû olajat üssön.
Az olajnak mindig tisztának kellett lennie.
Az olajos hordókat a mester saját jegyével köteles volt ellátni, azaz lenolajat kenderolajjal tilos volt összekeverni.
A városi tanács azt is elõírta, hogy a len- és kendermagot csakis a céh vásárolhatja fel. 
Ily módon az olajütõk gondoskodtak a város kielégítõ ellátásáról.
A hamuzsír-, salétromfõzés, sziksógyûjtés sohasem tartozott céhes keretekbe, gyakorlását királyi rendelet korlátozta.
A salétromfõzés hadi célokat szolgált, mivel a salétrom a lõpor alkotórésze.
A hamuzsír, (lúgkõ) és sziksó felhasználása a szappanfõzésnél a mindennapi mosás paraszti gyakorlatában volt fontos.
Fémfeldolgozás
A vasmûvesség munkaszakaszait - bányászat, kohósítás, hámorokban való feldolgozás, kovácsolás -, paraszti gyakorlatát többek között Torockóról és környékérõl ismerhetjük.
Torockó Erdély legjelentõsebb vasfeldolgozó központja volt.
Nagyszámú kovács, lakatos, fegyverkovács dolgozott itt, akik ekevasat, szerszámokat, különféle használati eszközöket állítottak elõ.
A Gömör megyei vashámorosok 1585-ben alakítottak céhet Jolsván, amelynek szabályzatait a murányi várkapitány adta ki.
A vashámorok termékeirõl az árszabások adnak tájékoztatást, amelyek igen tanulságosak az eszközkészletre vonatkozóan.
Borsod, Abaúj, Nógrád, Gömör megyék területén számos hámor mûködött.
Így a kovács árszabásokban ezek termékeivel is találkozhatunk.
(A szokásos kovácsmunkák mellett szerepel sínvas, rúdvas, kapa, csákány, alföldre való szántóvas, csoroszlya, borona, láncok, fejsze, kasza, sarló, kalapács.)
A háztartások vaseszközeinek elõállításában a kovácsmestereknek volt nagy szerepük.
A kovácsok, bognárok és lakatosok gyakran társultak egy közös céhben a 17. században fõleg a Nyugat- Dunántúl uradalmi központjaiban és mezõvárosaiban.
Az egyes uradalmak - így a 17. századi Rákóczi-uradalom - leltáraiból képet kaphatunk a kovács- és lakatosmûhelyek eszközeirõl.
A mezõvárosi, falusi kovács- és lakatosmûhelyekben többnyire javításokkal (ekevasigazítás, szekérvasalás javítása, élezés, patkolás, ajtó- és ablakvasalások), valamint zárak, sarkantyúk, patkók, zablák készítésével is foglalkoztak.
A bõrkikészítés mesterei
A bõrkikészítés mesterei, a tímárok messze földön híresek voltak ebben a korban.
A magyar módra való bõrkikészítést Franciaországban is ismerték.
Ugyancsak bõrrel foglalkoztak a szíjgyártó mesterek.
A 15-16. században a vargák közül kiváltak a csizmadiák.
A 16. században megjelenõ és egyre népszerûbbé váló törökös divat a lábbeli készítésben ahhoz vezetett, hogy a csizma szót leginkább a magyar lábbelire kezdték alkalmazni.
A céhek mesterremek-szabályai ebben a korban azt is elõírták, hogyan kell "horgas szarvas csizmát", "tisztességes papucsot" és "tisztességes deli csizmát" készíteni, továbbá, hogy mindhárom karmazsinból legyen, és hogyan "csinálja és szabja" a mesterjelölt a karmazsint.
A városi mesterek külön készítettek parasztcsizmát, úri csizmát.
Az úri csizmát finom kordovánból készítették. A parasztcsizma hegyes volt, torokban ráncolt, a szárán kék zsinórral befoglalva.
Nagyszombatban 1568-ban alakul a pajzsgyártó, csiszár és szíjgyártó vegyes cég.
Nyugat-Magyarországon a magyar és német szíjgyártók a 16. században különváltak.
A magyarok a kocsi fogatolásához, a ló nyergeléséhez készítettek szerszámokat, a német szíjgyártók pedig nehéz nyergeket állítottak elõ.
A szûcsök a juhok, kecskék bõrén kívül számos vad prémjének kikészítésével és feldolgozásával foglalkoztak.
Céheikrõl a 15. századtól tudunk.
A prémek többsége a nemesség ruházkodásában, majd a módosabb városi viseletben került felhasználásra (kesztyû, süveg bélelése, bundák, ködmönök varrása).
A legnagyobb és legdíszesebb bõrruhák a bundák, subák, ködmönök voltak a Dunántúlon és az Alföldön egyaránt.
Az úri és paraszti viselet megkülönböztetésére szigorúan ügyeltek különösen az alföldi református mezõvárosokban.
1698-ban a kecskeméti tanács azért büntette meg Dékány György fejõsjuhászt, mert hozzá nem illõ cifra ködmönt csináltatott magának, ezért elvették tõle a ködmönt és megbotozták.
A ködmönt készítõ szûcsöt pedig áristomba zárták, ott kellett lefejtenie a cifraságot a ruháról, az egyszerû ködmönhöz való árkülönbözetet pedig vissza kellett téríteni a juhásznak.
Posztósok, süvegesek, gombkötõmesterek
A bõrfeldolgozás melléktermékeit, a különféle szõröket, szaru- és csontféleségeket számos más kézmûves mester használta föl, így például a posztósok, szûrcsapók, süvegesek, kalaposok.
Korabeli árszabásokban mindenütt találkozunk a szabók termékeivel, akik már a kora középkortól céhekbe tömörültek.
Általában magyar szabók járták az országos vásárokat, a váltómívesek méret után dolgoztak, megrendelésre, míg a vásármívesek tömegárut készítettek.
Elõször egy Erdély egész területére érvényes fejedelmi rendeletben találkozunk velük, 1627-ben.
1675-ben a fülekiek szabályzatának 17. artikulusa eltiltja a kontárokat a vásárban való árusítástól.
A gombkötõmesterek többnyire magyar igényeket elégítettek ki, a zsinórozást az itt élõ más népek is átvették.
A fõúri, nemesi öltözékek egész Európában divatot teremtettek.
A magyar viselet olyan népszerû volt, hogy Bécsben 1691-ben magyar gombkötõ céh alakult.
Német ízlés szerint dolgoztak a paszományosok, akik általában a gombkötõkkel voltak közös céhben.
A kismartoniak céhlevele kimondta, hogy a magyarok a magyar, a németek a német divat szerint készítsenek remeket.
Kékfestõk, kötélverõk
A kékfestés a középkori városokban és kolostorokban gyakorolt kelmefestésbõl alakult ki; ebben a században mint ritka mesterség önálló céhvel nem rendelkezett.
Lõcse, Eperjes, Késmárk és Igló városoknak volt egy közös testületük (1608), a céh a vászon, posztó és selyem festésével foglalkozott.
Külön céhük volt a 16-17. században a süvegeseknek és kalaposoknak.
A süveg használata a nemesi viseletben a 16-17. században általános volt.
Majd a következõ századokban lett a paraszti népviselet kedvelt darabja.
A kötélverõk ebben az idõben jobbágyszolgáltatásként vagy iparosként dolgoztak a földesúri birtokokon vagy a városok, mezõvárosok céheiben.
A 16. században az erdélyi szász városok után több felföldi bányaváros alapított új céheket.
A kibontakozó földesúri és majorsági gazdálkodás, valamint a bányászat, távolsági kereskedelem, hajózás nyomán megnõtt az igény a gazdasági kötélárura.
A hosszú, vastag bánya - és hajókötelek készítése különös szaktudást igényelt, amelyhez jó minõségû kender kellett.
A céhek ügyeltek a jó minõségû kender felvásárlására, azt általában a céh vette meg és osztotta szét tagjai között.
A Dunántúlon csupán a 17. század elején jöttek létre önálló testületeik, Gyõrszigeten 1628-ban, Sopronban 1631-ben.
Házépítõ faragók, pintérek, asztalosok
Minthogy a 16-17. században Magyarországon szinte mindent fából készítettek, a fával való foglalkozás ebben az idõben virágkorát élte.
Az ácsok, asztalosok, bognárok, esztergályosok, kerékgyártók, kádárok a 16. századra önálló céhekké szervezõdtek.
A magyar várakat, kastélyokat, parasztházakat, majorsági épületeket földbõl és fából építették.
(A földbe egymás mellé karókat vertek, vesszõvel sûrûn megfonták õket, s ezt kívül-belül több rétegben pelyvás sárral tapasztották be.
Ez volt a paticsfal.)
S ha a palánkfákat jól rótták, a bástyákat jól kötözték és szarufázták, ha a szépen megfont falakat jól megcsapták, az ilyen vár nem tartott az ellenség ágyújától.
A füstös parasztháznak való szeglábakat a gazda maga bárdolta, a mestergerendát maga faragta, a falakat a berekbõl maga fonta, tetejét náddal vagy szalmával maga födte.
A malmokat a molnárok, akik szintén értettek a faragáshoz, tölgyfából vágták.
Számos jelentés szól a hordókötõ bodnár, kádár, pintér, vedres, kupás jobbágyokról, akik falun és városon bodnársággal szolgáltak.
A homonnai urbáriumok a 17. századból arról számolnak be, hogy az uraság évenként 500 fatálat és tányért kapott mestereitõl.
Azonkívül valamennyi tál- és szekrénycsinálók, ácsok és kerekesek tartoznak az úr számára két szekrényt avagy szuszékot csinálni.
Az asztalosok mezõvárosi és falusi tevékenységének kiemelkedõ emlékei azok a 16-17. századi templomok, amelyeknek gerendás és fakazettás festett mennyezetei faragott szószékei és padjai rendkívüli hatással voltak a népi díszítõmûvészetre.
Az asztalosmesterek sokszor apáról fiúra örökítették tudományukat.
(Ilyen volt például az Umling-dinasztia Erdélyben.)
A gogánváraljai templom mennyezete 1503 és 1520 között készült. Az 1676-ban készült tancsi templom mennyezete parajdi Illyés János munkája.
Agyagmûvesség, kerámia
A 16-17. század folyamán az agyaggal foglalkozó mesterek, a fazekasok, kályhások, üvegesek céheinek száma is gyarapodik.
A falusi mesterektõl, akik többnyire kézikorongot használtak, elkülönülve dolgoztak a városi fazekasok, akik lábkorongot használtak, és késõbb a mázas edény gyártására tértek át.
A máz már a hódoltság elõtt megjelent a zöld, sárga színû kályhákon a fõúri lakásokban.
(A kályhakészítés elválaszthatatlan volt a fazekasmunkától, a kályhaszemek és a különféle edények ugyanazon mûhelyben készültek.)
Már a 15. századból ismertek a zöld, sárga mázas kancsók, tálak.
Késõbb mázassá váltak a nagyméretû boros kancsók, a faluközösségek, céhek, református egyházak egyes edényei.
Ezekre ráírták a megrendelõk nevét, a céh elöljáróságának névsorát, olykor a készítõ fazekas nevét és az évszámot.
A legkorábbiak a 17. századból ismeretesek.
A török hódoltság idején megjelenik a mázas tál különbözõ díszítésekkel.
A leggyakoribb díszítmény a virág, madár, szarvas, ló, emberalak.
Törökös díszítésnek tartják a színes mázas, geometrikus díszû, ún. fésûs típust.
(A díszítést fésûszerû eszközzel végezték.)
A tálakat nemcsak asztalra, hanem a konyha, lakószoba falának díszítésére is használták.
A pásztói "oskolamesteri ház" edényei, amelyeket 1551-ben rejtettek el, tanúskodik e mázas díszített edények egykori népszerûségérõl.
A hódoltság kori tálasság legszebben a Közép-Tisza- vidékén maradt fenn, Miskolcon, Debrecenben (ahol 1570-ben alakult céh), Mezõcsáton, Tiszafüreden.
(Ez utóbbi két helységben napjainkig tovább él a hódoltsági kerámia stílusa.)
Erdélyben is korán céhekbe tömörülnek a szász és székely fazekasok.
A dési fazekasok magyar nyelvû kiváltságlevele 1504 és 1532 között keletkezett.
Kolozsvárott 1512-tõl számolhatunk a fazekascéh meglétével.
A székely mázas fazekasságra a legjellemzõbb a bokály készítés.
A bokályokat és mázas kantákat erõteljes kobaltkék dísz jellemzi.
Az ónmázas kerámia (fajansz) meghonosodása Magyarországon a habánok mozgalmához és magyarországi megtelepedéséhez fûzõdik.
Az ónmázas fehéredény készítésének titkát nálunk egyedül az õ fazekasaik ismerték.
Bethlen Gábor fejedelmi menlevéllel Erdélyben a Gyulafehérvár melletti Alvincre telepítette õket (1621-1623), és kiváltságokat adott nekik.
Bornemisza Anna fejedelemasszony gazdasági naplójában felsorolja azokat a "bogally edényeket", melyeket az újkeresztények 1688-ban újévi ajándékba hoztak neki: csuprot, csészét, fehér és kék kancsót, kannát, poharat, sótartót.
I. Rákóczi György 1645-ben Sárospatakra telepített habánokat - köztük fazekast is -, aki csempéket is készített.
A 14-15. században a fõúri udvarházakban már mûvészi kivitelû mázas csempékbõl építették a kályhákat.
A 15. században a kályhásság megjelent a kisebb vidéki, mezõvárosi mûhelyekben is.
A Felvidéken, Erdélyben és a Dunántúl több pontján megtelepülõ habánok a városi céhek és a falusi fazekasok munkájára egyaránt hatottak.
A 16. században már a falvakban is megjelent a kályháskemence, és kialakultak kályhaszemeket készítõ falusi központok is.
Török kézmûvesség
A 16-17. századi oszmán-török mûvészet és kézmûvesség magyarországi jelentkezését vizsgálva szem elõtt kell tartanunk a három részre szakadt ország, nevezetesen a török hódoltság alá esõ középsõ terület, Erdély, illetve a királyi Magyarország különbözõségét.
A két utóbbi területen, elsõsorban az erdélyi fejedelmi udvarban, de a nyugati országrészben élõ fõúri családok körében is, közvetlen, sokszor egyenesen Isztambulból érkezõ török hatás érvényesült, amely látványosan mutatkozott meg a török luxusáruk használatában.
Ugyancsak elsõsorban ezeken a területeken éreztette hatását a 15. század végétõl - a 16. század elejétõl Nyugat-Európába áramló törökös-iszlám divat.
A hódolt középsõ területen, a megtelepedõ török kereskedõk és kézmûvesek tevékenysége révén a muszlimok életmódjának megfelelõ, õket kiszolgáló új iparágak honosodtak meg.
A megmaradt tárgyi emlékek, valamint a régészeti leletek azt bizonyítják, hogy a Hódoltságban erõsen érvényesült a Balkán felõl Magyarországra érkezõ délszláv népek anyagi kultúrájának hatása is, amely természetesen szintén át volt itatva az oszmán kultúra elemeivel.
Török fazekasság
A török hódítókkal, illetve a betelepülõ délszláv eredetû népekkel új, magyar területen addig ismeretlen kerámia típusok jelentek meg, amelyek mind formailag, mind pedig anyagukat tekintve élesen elkülönültek a korabeli magyar kerámiától.
Az új típusú edények másfajta étkezési kultúra, más szokások megjelenését jelzik.
A török vámnaplók tanúsága szerint a muszlim lakosság igényeit kiszolgáló tárgyak nagy mennyiségben kerültek be az országba kereskedelmi úton, ám az ásatásokon elõkerülõ félkész és rontott példányok nagy száma, valamint - nem utolsósorban - az Esztergom-Szent Tamás-hegyen feltárt török fazekaskemence maradványai arról tanúskodnak, hogy a katonák nyomában mesterek is érkeztek, és a kerámia egy része helyben készült.
A török fazekasság legjellegzetesebb termékei az egyszínû, vastag mázzal fedett talpastálak és csészék voltak, melyeket az alacsony asztalkák mellett kuporogva étkezõ törökök elsõsorban a hígabb ételek, fõzelékek, levesek fogyasztásakor használtak.
Ugyancsak õk terjesztették el a füles, kiöntõcsöves korsók használatát is.
A mindennapi élet egyszerûbb használati tárgyai mellett a módosabb törökök közvetítésével Magyarországon is megjelentek a keleti eredetû luxustárgyak: a távoli Kínából hozott finom porcelántálak és csészék, vagy az Európában ritkaságnak számító zöldmázas kínai szeladon edények.
A török kerámiagyártás két kiemelkedõ központjának termékei: az Európa-szerte híres és kedvelt izniki, majd késõbb a kütahjai fajanszedények is eljutottak a Hódoltságba.
A törökországi gyakorlatnak megfelelõen, amely a kínai porcelánt többre becsülte, mint az izniki gyár termékeit, a magyarországi régészeti anyagban is sokkal nagyobb számban fordulnak elõ kínai porceláncsészék, mint izniki fajansztálak.
Az izniki kerámia gyártás legszebb termékeit, az épületek falait borító sokszínû mázas falicsempéket a török építészet nem alkalmazta Magyarországon.
Bethlen Gábor erdélyi fejedelem, majd példáját követve I. Rákóczi György rendelt azonban falicsempéket, ha nem is Iznikbõl, de Konstantinápolyból, sárospataki, gyalui, gyulafehérvári és fogarasi palotái számára.
Ennek emlékét õrzi a sárospataki vár ún. "bokályos háza", a Vörös-torony török falicsempékkel burkolt szobája.
Török fémmûvesség
A hódolt területen megtelepedõ török iparosok kevés kivételtõl eltekintve a mindennapi szükségleteket kielégítõ, alapvetõ iparágak képviselõi voltak.
A kevés kivétel közé tartozott az ötvösség, amelynek iparosai már a 16. század második felében megjelentek Magyarországon.
Munkájuknak kevés emléke maradt fenn, azok is inkább a fõúri magángyûjteményekben, hiszen az értékes nemesfém tárgyak ritkán kerültek földbe - hacsak nem tudatosan rejtették el õket, mint például a fennmaradt viszonylag nagy számú ezüstcsészét.
A megtelepedõ muszlim lakosságot kiszolgáló új iparágak egyik jellegzetes példája a rézmûvesség volt.
Anatólia gazdag rézbányái bõséggel szolgáltatták az alapanyagot az egyszerû eszközökkel is jól megmunkálható, könnyen szállítható réztárgyak számára.
Azonban nem csak kereskedelmi úton jutottak el a Hódoltságba a török rézmûvesek munkái.
Számos adat igazolja, hogy helyben is készültek ilyen tárgyak.
Tudjuk például, hogy a budai várban a török rézmûvesek külön utcában megtelepedve, a mai Szentháromság utca környékén éltek.
Török szõnyegek
A szõnyegkészítés technikája alapján a török szõnyegeknek két alapvetõ csoportját különböztetjük meg, a szövött és a csomózott szõnyegeket.
Magyar területre elsõsorban ez utóbbi típus került.
A 15. század végétõl számos adat igazolja, hogy Erdély területére hatalmas mennyiségben hoztak be török szõnyegeket kereskedelmi úton, kisebb mennyiségben pedig közvetlen konstantinápolyi vásárlások révén.
Az erdélyi protestáns templomokban olyan nagy számban maradtak fenn szinte napjainkig török imaszõnyegek, hogy az ott õrzött - ún. "kettõs imafülkés" - típust ma már világszerte "erdélyi szõnyeg" néven tartják számon.
E szõnyegek valóságos készítési helye a nyugat-anatóliai Usak városa volt.
A magyar mezõvárosi, polgári hagyatékok alapján úgy tûnik, hogy a Hódoltság területén élõk saját háztartásukban nem vagy csak ritkán használtak török szõnyeget.
Az itteni törökség természetesen magával hozta és használta saját szõnyegeit.
Hagyatékaikban a szövött kilimek, illetve a csomózott halik és a szedzsáde nevû imaszõnyegek egyaránt elõfordulnak.
Török textilipar és hímzés
A hódoltság során, sõt már azt megelõzõen is nagy tömegû és sokféle török textil árasztotta el az országot.
A török patyolat és az ún. bagazia vászon, valamint a paraszti viselet legfontosabb alapanyagává váló aba-posztó széles körben váltak ismertté a három részre szakadt országban mindenütt.
A török textilipar termékeinek nagymértékû átvétele nem jelentett egyszersmind viseletbeli váltást is a magyarság körében, bár bizonyos ruhadarabok egyértelmûen török hatásra terjedtek el.
A nõi ruházatban a kürdi nevû ujjatlan mellényke, a férfiviseletben a dolmány, illetve az ún. salvár-nadrág vált közkedveltté.
A török férfiviselet jellegzetes darabja, a kaftán, bár nagy mennyiségben került magyar tulajdonba, nem vált a viselet részévé.
Ezt támasztja alá számos említés, amely a kaftánok átalakításáról, felszabdalásáról szól.
Az Európa-szerte kedvelt török hímzések a magyar nemesség körében is népszerûek voltak.
A 16. század végétõl megsokasodnak a fõúri és nemesi családok leányainak kelengyéjében a török hímzéssel díszített vánkoshéjak, lepedõk, elõkötõk és ingvállak.
E hímzéseket legtöbbször török varróleányok és asszonyok, ún. "varróbulyák" készítették.
OKTATÁS
Az iskolarendszer
A reneszánsz és barokk kori Magyarországon az oktatás lényegében a középkor, és - végsõ soron - az antikvitás által kialakított hagyományos keretek között folyt.
A fejlõdés ezen a téren mai szemmel nézve meglehetõsen lassúnak hat.
Az iskolák továbbra is az egyházak keretein belül vagy egyházi felügyelet alatt mûködtek, s a latin nyelv éppoly meghatározó szerepet játszott még a 18. század kezdetén is, mint a középkor végén.
Tankötelezettség nem létezett, s nem is az iskola volt az oktatás egyedüli formája.
A nemesség jórészt a fõúri udvarokban alkalmazásban álló házitanítók keze alatt nevelkedett.
A nõk oktatására nem volt jelentõs igény, sokáig csak a lelkes magyar nagyasszonyok vidéki udvarházaiban törõdtek a fiatal lányokkal, itt foglalkoztak kézimunkával (gyakran zeneszó mellett), megfigyelték a háztartásvezetés ügyes fogásait, olykor a betûvetést is elsajátították.
Az oktatás rendjének átalakulása lassú, mégis folyamatos és megállíthatatlan volt - jóllehet csupán a jelentéktelennek tûnõ részletek terén.
Ezek az apró elmozdulások mégis a tanítás modernebb szervezeti kereteinek megalkotása felé tett lépések voltak.
Az alapfokú képzés a 16. század elején a falusi és városi templomok mellett, a plébániák úgynevezett kisiskoláiban folyt, rendszerint három éven keresztül.
A kisiskolásoknak vallási alapismereteket tanítottak, egyszersmind a latin és a magyar írás-olvasásban is jártasságot szerezhettek.
A továbbtanuló diákok a városi iskolák gimnáziumaiban még négy éven keresztül a klasszikus trivium két tantárgyát, vagyis a latin grammatikát, ezen belül a szintaxist, a verstant, a poétikát, valamint a retorikát tanulmányozták antik szövegeken.
A legtöbb hazai iskola ezzel be is fejezõdött, csupán a legszínvonalasabb, fõiskola jellegû intézményekben folytathatták tanulmányaikat három további évig azok, akik a logikában (más néven dialektikában) és az arisztotelészi filozófiában is el kívántak mélyülni.
Valamennyi jelentõs magyarországi egyház létrehozta saját fõiskolai képzést nyújtó intézményrendszerét.
A legjelentõsebbek a református kollégiumok voltak (Debrecen, Sárospatak, Pápa, Nagyvárad, Gyulafehérvár, Marosvásárhely, késõbb Nagyenyed).
A tridenti zsinat után megújuló katolikus egyház az egységes, modern tanterv szerint a Ratio Studiorum szerint mûködõ jezsuita kollégiumokban igyekezett megvalósítani a fõiskolai szintû oktatást (Nagyszombat, Kolozsvár).
Az evangélikusoknak Eperjesen volt kiváló fõiskolájuk, az erdélyi unitárius egyház pedig Kolozsvárott mûködtette nagyhírû kollégiumát.
Egyeteme sokáig nem volt Magyarországnak, ezért az arra érdemes, tehetséges diákokat külföldre küldték szüleik és patrónusaik.
Teológiát, jogot és orvostudományt - felsõ szinten - csak Itália, Lengyelország, Németország, késõbb Hollandia és Anglia egyetemein tanulhattak a magyar diákok, ott nyerhettek tudományos fokozatokat.
Ebbõl persze nem szabad a természettudományos ismeretek teljes hiányára következtetnünk.
A magyarországi humanisták kiváló matematikai, csillagászati, orvosi és orvosbotanikai ismeretekkel rendelkeztek, s a 16. század második felétõl magyar nyelven is születtek természettudományos mûvek.
Mind a debreceni Hoffhalter-nyomda, mind a kolozsvári Heltai-mûhely adott ki népszerû mennyiségtani tankönyveket (1577, 1591).
Melius Juhász Péter orvosi füveskönyve, a Herbarium, a 16. században több kiadást is megért, Balsaráti Vitus János orvosdoktor pedig sebészeti munkát írt magyarul - ez sajnos késõbb elveszett.
Lencsés György nagy terjedelmû orvosi munkája kéziratban maradt.
A középkori magyar királyok meghiúsult terveit követve az erdélyi fejedelmek is kísérletet tettek a hazai egyetemi oktatás feltételeinek megteremtésére.
Elsõként János Zsigmond próbálkozott antitrinitárius szellemiségû egyetem létrehozásával Gyulafehérvárott az 1560-as évek végén - ez azonban csupán terv maradt.
Késõbb Báthory István erdélyi fejedelem és lengyel király alapított felsõfokú teológiai végzettséget nyújtó, sikeresen mûködõ jezsuita tanintézményt Kolozsvárott, ezt viszont a protestáns rendek nyomására késõbb betiltották.
Báthory Zsigmond idejében a fõiskola újra megnyílt (1594), nem sokra rá azonban a jezsuiták elleni népharag végképp elsöpörte: 1603-ban földig rombolták.
Az elsõ, ma is mûködõ magyar egyetemet - a mai Eötvös Loránd Tudományegyetem elõdjét - Pázmány Péter esztergomi érsek alapította 1635-ben Nagyszombatban.
Ez a jezsuita tanintézmény felvehette a versenyt Közép-Európa más hasonló középszintû egyetemeivel.
Az elsõ években orvosi és jogi fakultás nélkül mûködött, s így a pápa nem is ismerte el egyetemként.
Pázmány ezért II. Ferdinánd király jóváhagyásával indította útjára az új univerzitást.
Kezdetben öt filozófiai és hét teológiai tanszékkel rendelkezett.
A jogi kart 1667-ben alapították négy tanszékkel.
Saját nyomdája volt - az Egyetemi Nyomda elõdje -, mely egyre igényesebb tankönyveket és tudományos segédeszközöket bocsátott ki.
A tananyag
A felekezetileg megosztott országban a 16. század elsõ felétõl kezdve a templommal együtt az iskola is egyre inkább a vallási küzdelmek színterévé vált.
Ennek ellenére a protestáns és a katolikus iskolák voltaképpen csak világnézetük és szervezetük tekintetében különböztek egymástól, a tanrend és a tananyag alapvetõen ugyanaz volt.
A jezsuiták által szervezett új, katolikus iskolák abban tértek el a protestáns tanintézményektõl, hogy ezek a továbbtanulni nem szándékozók számára külön anyanyelvi kisiskolás tagozatokat indítottak.
Az oktatás legfõbb célja - mind a protestánsoknál, mind a katolikusoknál - a papképzés volt, de egyre nagyobb igény mutatkozott a világi értelmiség kinevelésére is.
A 16. század végétõl nemesi iskolákkal is találkozhatunk, ezekben fõként a végvárak leendõ fõtisztjeit tanították.
A közoktatás, a népoktatás, valamint a nõk képzése ekkoriban még meglehetõsen kezdetleges színvonalon állt, noha elmondható, hogy a 16. század közepétõl fogva az anyanyelvû olvasás széltében elterjedt a köznép (a városi polgárság, a kereskedõk, a módosabb gazdák) és a nõk köreiben: õk voltak az egyre nagyobb példányszámban megjelenõ népszerû irodalmi alkotások olvasói.
A reneszánsz és a barokk kor nagy tantervi reformjai Magyarországon is éreztették hatásukat.
A humanizmus elõretörése Európa-szerte megalapozta a trivium, vagyis a nyelvi-irodalmi ismeretek dominanciáját a középkori skolasztika által preferált quadriviummal szemben.
Ez a folyamat elõnyös helyzetet teremtett a hazai iskolák számára, ahol csakis a trivium tárgyait oktatták.
A 16. századi humanista iskolareform a studia humanitatis elsajátítására, a latin, a görög és a héber nyelv színvonalas oktatására helyezte a hangsúlyt.
A protestáns gimnáziumokban, Sárospatakon, Debrecenben, Tolnán, Kolozsvárott, Marosvásárhelyen és sok más városi iskolában Philipp Melanchthon népszerû wittenbergi tankönyvei alapján folyt a humán tantárgyak tanítása.
Az Oláh Miklós által megújított nagyszombati katolikus iskolában szintén végrehajtották a humanista reformot.
A kiváló humanista fõpap egyesítette Nagyszombat két iskoláját, a városit és a káptalanit, s az így létrehozott új intézményt fõiskolai színvonalra emelte.
Az iskola humanista képzést nyújtó alaptagozatához egy magas szintû tagozatot is csatolt, ahol latin és görög filológiát oktattak - katolikus szellemben: a protestáns Philipp Melanchthon tankönyveit Oláh Miklós összegyûjtette és elégettette.
A második, nagy jelentõségû hazai tanügyi reformmal a kálvinizmuson belül fellépõ reformirányzat, a puritanizmus képviselõi jelentkeztek.
Az Angliából és Németalföldrõl hazatérõ Tolnai Dali János az oktatás radikális átformálását tervezte Sárospatakon.
A puritánus reformer ekkor Melanchthon pedagógiai módszereivel szemben - melyek az ortodox kálvinista pedagógián belül ekkor még meghatározóak voltak - a 16. századi francia filozófus és pedagógiai gondolkodó, Petrus Ramus metódusát ajánlotta.
Ramus a középkori skolasztika merev arisztoteliánus szemléletétõl megtisztított új, egységes, praktikus, a valóság megismerésére irányuló logikai szemléletet alkalmazott, s a magyar puritánusok ezt a gyakorlati logikát helyezték pedagógiájuk középpontjába, kihíva ezzel ortodox ellenfeleik felháborodását.
A tanárok
A 16-17. századi Magyarország iskoláiban oktató tanárok - ekkoriban mesternek, rektornak vagy ludimagisternek nevezték õket - felkészültsége meglehetõsen vegyes képet mutatott.
A vidéki városokban megforduló külföldi utazóknak sokszor szembetûnõ volt a lelkészek és tanárok csekélyke mûveltsége és gyenge latintudása.
Nem véletlen, hogy mind a protestáns prédikátorok, mind a katolikus fõpapok szüntelenül ostromolták az uralkodókat, a fõurakat, az iskolákat fenntartó városi magisztrátusokat, vagyis a kurátorokat, hogy soha ne szûnjenek meg támogatni az iskolákat.
A magyar iskolák színvonalának oly igen áhított emelése gyakorlatilag azon múlt, hogy sikerült-e meghívni és megfizetni európai hírû és rangú külföldi oktatókat.
A legtöbb fõiskola és kollégium többek között ezeknek a nagytudású pedagógusoknak köszönhette felvirágzását.
Nagyon sok jó magyarországi tanár is volt: Molnár Gergely, Károlyi Péter, Szikszai Fabricius Balázs.
A nagyszombati iskolában Nicasius Ellebodius, korának egyik legnagyobb filológusa tanította a görög nyelvet.
János Zsigmond magát Petrus Ramust igyekezett meghívni az alapítandó gyulafehérvári egyetemre.
A kolozsvári unitárius kollégium tanárai hosszú idõn át az Európa legkülönbözõbb országaiban üldözött radikális reformáció kiváló hívei közül kerültek ki.
Õk nemcsak vallási kérdésekben hatottak az erdélyi szellemi életre, hanem egyúttal népszerûsítették a korszerû irodalmi és mûvészeti irányzatokat.
Nekik is köszönhetõ, hogy a 16-17. századi erdélyi unitárius körökben az olasz reneszánsz mintegy másodvirágzását élte.
A Gyulafehérvárott szervezõdõ református fõiskola katedráján Bethlen Gábor invitálására Martin Opitzot, a korszak egyik leghíresebb német költõjét és irodalomelmélet-íróját láthatták a magyar diákok 1622-ben.
A harmincéves háború pusztításai elõl Gyulafehérvárra menekülõ nagyhírû német protestáns professzorok, Johann Heinrich Bisterfeld, Johann Heinrich Alsted és Ludwig Philipp Piscator tudományos mûvei és tankönyvei maradandó hatást gyakoroltak a magyar szellemi életre.
A puritánus reformerek a kor leghíresebb pedagógusát, Johannes Amos Comeniust hívták meg Sárospatakra, aki itt kísérelte meg létrehozni a gyakorlatban is az általa megálmodott "panszofikus iskolát" .
1650 és 1654 között Comenius felvirágoztatta a sárospataki kollégiumot, noha valójában nem tanterveivel, hanem nagyhatású, szellemes és közérthetõ tankönyveivel újította meg a magyar és az egyetemes pedagógiát.
Itt, Sárospatakon alkotta meg szemléltetõ metszetekkel ellátott, többnyelvû tankönyvét, az Orbis Pictust.
Még Comeniust is túlszárnyalta rendkívül újszerû oktatási programjával a legnagyobb magyar pedagógus, Apáczai Csere János.
Apáczai a kartézianizmus, azaz René Descartes filozófiája alapján igyekezett átfogó rendszerbe foglalni az ismeretek teljességét.
Nyugat-Európában kialakított elveit és külföldön írott munkáit törekedett átültetni és bevezetni a hazai gyakorlati pedagógiába.
Oktatási programjának tömör foglalatát adja Az iskolák fölöttébb szükséges voltáról és a magyaroknál való barbár állapotok okairól szóló beszédében, melyet az újonnan felépült kolozsvári kollégium igazgatói székében mondott el 1656-ban.
A magyarországi könyvnyomdák a 16. századi kezdetektõl fogva feladatuknak tekintették az iskolák ellátását megfelelõ tankönyvekkel.
Honterus, Heltai és a többi 16. századi nyomtatómûhely általában a jóhírû, bevált tankönyveket, illetve azok helyi igények szerint átdolgozott változatait bocsátotta ki újra meg újra.
Késõbb, a 17. században - a nagy pedagógiai gondolkodók hatására - sorra jelentek meg a magyar szerzõktõl való modern grammatikai, poétikai, retorikai és logikai mûvek.
Medgyesi Pál, Martonfalvi Tóth György, Szilágyi Tönkõ Márton vagy Buzinkai Mihály retorikakönyvei a hazai protestáns iskolák tanárai és diákjai számára készültek; ezeknek a mûveknek nagy jelentõsége van a magyarországi irodalmi gondolkodás fejlõdésében.
Comenius és Apáczai tündöklõ szellemi nagyságok voltak, az õ munkásságukból sajnos nem következtethetünk a hazai pedagógia egészének színvonalára.
A konzervativizmus és a minden újítást ellenzõ földhözragadt szemlélet sok keserûséget okozott nekik és követõiknek.
Ennek nyomása alatt az oktatás fejlõdése nagyon lassan és ellentmondásoktól terhelve haladt elõre.
MINDENNAPI ÉLET
Családi élet
A család szó értelmezése alapvetõen különbözött a maitól, hiszen a korszakban a fõúri, nemesi família a szülõk és gyermekek több generációja mellett magába foglalta a szolgákat, a szervitorokat, a tágabb kiszolgáló személyzetet is.
A nemes személyek, férfiak és nõk egyaránt szinte alig voltak egyedül, minden helyzetben szolgáló kísérte õket, így aztán igen nehéz volt bizalmasabb kapcsolatba kerülni valakivel, netán négyszemközt udvarolni egy hölgynek.
A nemesek, a gazdagabb polgárok, sõt, jómódú parasztok is egy szobában aludtak szolgáikkal, még akkor is, amikor intim együttlétre került sor a házastársak között.
De nem nagyon lehettek egyedül az egyszerû parasztok sem, hiszen egy gazdaság ellátását egy ember nemigen tudta megoldani, ezért gyakran több felnõtt fiútestvér élt egy háztartásban, "egy kenyéren" - ahogy a korabeli források írják.
Ez elõnyös helyzetet jelentett akkor, amikor az állami egyenesadót házanként szedték be, függetlenül az ott lakók számától.
Egy ilyen jobbágyportán a bonyolult rokonsági kapcsolatban lévõ családtagok mellett zsellérek, cselédek, különféle szolgák egész hada végezte a munkát.
A házasulandó feleket a korban leggyakrabban a rokonság, a szülõk elhatározása, megegyezése hozta össze.
Fõúri körökben a gazdagság és társadalmi helyzet meghatározta érdekek mellett ritkán születtek szerelmi házasságok.
Gyakoribb volt, hogy összeházasított felek utóbb estek igaz szerelembe egymással, Thurzó György a 17. század elején így írt feleségének: "Kerestem az pozsonyi leányokban szebbet náladnál, de én sem Pozsonyban, sem másutt szebbet nem találhattam, mint te énnékem vagy".
Az ez idõ tájt sokat hadakozó, családjuktól sokszor távol lévõ fõurak gyakran váltottak szerelmes, forró hangú leveleket feleségeikkel, talán leghíresebb ezek között a Nádasdy Tamás nádor és Kanizsai Orsolya közötti levélváltás a 16. század második felébõl.
A jegygyûrûváltás elterjedt szokás volt, ez ékköves gyûrût jelentett akkoriban.
A városi polgárok, mezõvárosi és falusi parasztok általában csak keszkenõt, jegykendõt váltottak kézfogókor, ezután már minden körben nagy szégyent jelentett visszakozni a házasságkötéstõl.
A kora újkorban azt láthatjuk, hogy az érzelmi kötõdések mind fontosabbá váltak e szoros emberi kapcsolat, a házasság megkötésében.
Életszínvonal a korabeli Magyarországon
Európában a 16. századi árforradalom következtében sokszorosára emelkedtek a gabona- és más élelmiszerek árai.
A nagy áremelkedések miatt nyugaton gyakran nagy éhínségek alakultak ki, vagy a lakosság nagy része volt kénytelen gyengébb minõségû és kevesebb élelmiszerrel beérni.
Az életszínvonal vizsgálata tekintetében két különbséget figyelhetünk meg: Magyarországon viszonylag kisebb volt az áremelkedés, mint Nyugat-Európában, és a hazai nagymértékû szarvasmarha-tenyésztés miatt a húsfogyasztás sem szorult annyira vissza, mint nyugaton.
Másrészt Magyarországon az éhínségek hatása sem volt annyira pusztító, mert nálunk változatlanul nagyszámú önellátó paraszti gazdaság létezett, még a városi polgároknak is volt kis szántója, szõlõje.
Erdélyben azonban szegényebbek voltak a jobbágygazdaságok, hiszen a hegyes-dombos vidékeken sok helyütt a rosszabb minõségû termõföld kisebb termésmennyiséget hozott.
Az eleve csekély tartalékkal rendelkezõ jobbágyháztartások a háborúskodások idején, rossz termés vagy természeti katasztrófa esetén gyakran kerültek válsághelyzetbe.
1603-ban Hunyad megyében - egy leírás szerint - olyan éhség volt, hogy sarutalpakat, nyereg bõrét, fakérget, csontlisztet ettek, meghalt emberek tetemét sütötték és ették meg.
A luxuscikkek
Magyarországon a 17. században megszaporodnak a luxusellenes városi rendelkezések.
A 16. században már Bornemisza Péter ostorozta azt a fényûzést, ami a nemesség körében lábra kapott, akik az arisztokrata viseletet kezdték utánozni.
Késõbb aztán a szegény cselédlányok, szolgálók is a jómódú városi polgárok öltözködési és viselkedési kultúráját igyekeztek követni, és ez fölöttébb bosszantotta az elõkelõ urakat és hölgyeket.
Sopronban, Kassán és a nagyobb városokban komoly intézkedésekkel próbálták az öltözködést megrendszabályozni, hogy mindenki a társadalmi rangjához illõ ruhában járjon.
Ezek a jelenségek azzal magyarázhatók, hogy a 17. században átrendezõdtek az értékviszonyok, s az új árviszonyok szélesebb réteg számára tették kisebb-nagyobb mértékben elérhetõvé a biológiailag szükséges javak után a különféle luxuscikkeket is.
Ezek többségében a fejlettebb munkamegosztással dolgozó nyugat- és közép-európai ipar termékeiként kerültek a hazai piacokra immár alacsonyabb társadalmi rétegek számára is elérhetõ áron.
Étkezési szokások
Magyarország lakossága a 16-17. században jóval több húst fogyasztott, mint Nyugat-Európa lakói.
Ez elsõsorban a nagyarányú marhatartásnak volt köszönhetõ.
A marhahúson kívül juhot, sertést, baromfiféléket és halat is fogyasztottak.
Úgyszintén szokásban volt a vadhúsok (nyúl, õz, szarvas), az aprómadarak (fürj, fogoly, szalonka, fajd) elkészítése, különféle mártásokkal ízesítve.
A húsféléket leggyakrabban káposztával együtt fõzték-sütötték meg, hiszen ez volt a legnépszerûbb zöldségféle szegényebb és fõúri körökben egyaránt.
A káposzta a magyar kertek királynõjeként tisztelt növény volt, télire eltették egészben vagy lereszelve, sóval, kaporral, tormagyökérrel ízesítve.
Jóízû és kifejezetten egészséges ételnek tartották.
Kedvtelve fogyasztották a kor emberei a halféléket is - csuka, viza, kövihal, kecsege, harcsa, csík, angolna tûnik föl a forrásokban -, többnyire böjtidõben, káposztával, borssal, citromos-tejfeles mártással adták asztalra.
A sertéshús sokkal drágább volt, mint a bõségben lévõ marhahús, s így a szalonna is drága eledelnek számított.
A majorságban mindenhol tartottak sertéseket, de még a városi polgárok is hizlaltak egyet-kettõt saját fogyasztásra.
Ínyencségként volt ismert a rák és a csiga is.
A tej- és tejtermék kevésbé voltak elterjedtek hazánkban, mint a nyugatabbra lévõ országokban.
Sajtot rendszerint az ünnepi vacsorák öt-hat fõ fogása után szolgáltak föl más, túróval, tejföllel készült ételekkel együtt.
A vajat és sajtot általában otthon készítették, hiszen mindenhol tartottak tehenet, juhot.
A tejtermékek fogyasztása elterjedtebb volt a kifejezetten juhtenyésztéssel foglalkozó erdélyi és felvidéki románság körében.
A vizek rossz minõsége, megbetegítõ hatása közismert volt a korban, ezért elõszeretettel ittak víz helyett bort, vagy a német polgárság hatására egyre népszerûbbé vált sört.
Fûszerek, gyümölcsök
A 16-17. században Európában végigsöprõ "fûszerõrület" Magyarországot is elérte.
A legértékesebb és legnépszerûbb fûszer a bors volt, amely a 16. század elején még a levantei útvonalon, Erdélyen át érkezett az országba, késõbb már kerülõ úton, Havasalföldön és Kassán át vagy éppen nyugatról lehetett beszerezni.
A sáfrány és a gyömbér itthon is megtermett, de a szintén közkedvelt szegfûszeg, szerecsendió, fahéj, citrom külföldrõl érkezett hazánkba.
A házi szükséglet igényelte zöldségféléket már ekkoriban is megtermelték minden kiskertben, majorságban, így a borsót, babot, petrezselymet, sárgarépát, parajt, tököt, uborkát, sõt a karfiolt és spárgát is ismerték.
A híres dunántúli fõúr, Batthyány Boldizsár kertjében 1588-ban már burgonyát is ültettek, ami ez idõ tájt kezdett meghonosodni nálunk.
A dohány leírása már 1577-bõl fennmaradt, szintén a Batthyányak németújvári kertjének növényei között.
Magyarország gyümölcseinek gazdagságáról már Oláh Miklós is megemlékezett Hungariájában a 16. század közepén.
A legelterjedtebb az alma, körte, szilva, cseresznye, sárga- és õszibarack.
A fõúri kertekben divat volt különlegesebb gyümölcsfákat és díszfákat, egzotikus növényeket gyûjteni, így honosodtak meg nálunk a vadgesztenye, az orgona vagy a tulipánok elsõ fajtái is.
Öltözködés
A 16-17. század az az idõszak, amikor kialakult a sajátos magyar viselet.
A férfiak a derékig szûk, onnan bõvülõ, különféle ujjhosszúságú dolmányt, fölötte mentét hordtak, amely lehetett válltól egyenletesen vagy csak deréktól bõvülõ típus.
Ezeket hímzéssel, paszománnyal, díszes gombokkal ékesítették, alatta inget, szûk szabású, ún. magyaros nadrágot, kemény szárú csizmát vagy sarut viseltek.
Az öltözetet süveg és köpönyeg egészítette ki.
Az arisztokrácia férfitagjai természetesen finomabb, drágább anyagokból (bársony, skarlát, atlasz) készült, prémekkel (nyuszt, hiúz, róka) vagy bélelt, aranygombokkal díszített felsõruhákat viseltek.
Az ez alatt hordott ingeket fehér selyemmel hímezték, az értékesebbeket pedig arany- és ezüstfonállal.
A magyaros nõi ruházat jellegzetes darabjai is a 16. századra alakultak ki.
Ezek voltak a szoknya, vállfûzõ, ingváll, kötény, mente és köpeny.
A felsõruházat kedvelt része volt férfiaknál és nõknél egyaránt a különbözõ hosszúságú suba.
Az elõkelõ asszonyok minõségi, finom kelméket viseltek a parasztosnak tartott gyapjúszövet, a posztó helyett.
A 17. század elejére igen sokféle színû és fajtájú textília jött divatba, a legértékesebbek a selymek változatai voltak, de a bársony, a gránát, az atlasz is elõkelõnek számított.
Az ezekbõl készített ruhák némelyikén akár egy városi házat, vagy kisebb majorságot is lehetett volna venni.
A ruhák értékét leginkább a díszítésként használatos arany- és ezüsthímzés, az arany gombok és zsinórok, drága csipkék mutatták.
A különféle prémek díszítésként és bélésként is használatosak voltak.
A hímzésben divatba jöttek a törökös minták (pl. a szekfû használata), az alsónemûket fehérrel, az ingvállakat pirossal, kékkel hímezték leggyakrabban.
A paraszti viseletben a posztó, az egyszerûbb gyolcs és vásznak voltak elterjedtek, de természetesen ezek a ruhadarabok is bõvelkedtek hímzéses díszítésben.
Élet a végeken: portyázás, lesvetés
Formailag a két nagyhatalom többnyire békében élt egymással, ezért a határvidék katonaságát erõsen tiltotta a békebontástól, a másik területeinek zaklatásától.
Ennek azonban nem sok foganatja lett.
Az állandó zsoldkimaradás, az ellátatlanság és a hírnév utáni vágy mindkét oldal harcosait arra kényszerítette, hogy ember, állat és ingóság zsákmányolásával teremtsék elõ a megélhetéshez szükséges javakat.
A tél elmúltával azonnal megkezdõdtek a harcok, s csak az ún. füvelés (tavasszal-kora nyáron), aratás és kánikula idején szüneteltek.
A korban a portyázást mezei munkának nevezték, a portyára vagy lesre (ellenségvadászatra) induló csapatokat pedig csatának.
Az utóbbiak mindig éjjel fogtak munkához, az ún. csatavezetõ parancsnoksága alatt.
Elõttük kalauzok és nyomjárók derítették fel a terepet, mögöttük pedig a sereghajtó által irányított hátuljárók biztosítottak.
A lesvetésre kiszemelt hely volt a derékles (rendszerint út mellett), itt foglalt állást a portyázók zöme, a dandár.
Amikor az õrszemek jeleztek, kibocsátották a martalékot (legfeljebb 15-20 lovast), akik a les felé csalták az ellenséges csapatot, amelyet a meglepetésszerûen kiütõ dandár levágott vagy foglyul ejtett és kifosztott.
A szemben álló felek jól ismerték egymás fortélyait (lesre csalás, ellenles vetése, álöltözék használata stb.), a másik szándékait is gyakran sikerült kikémlelniük, így aztán nem egyszer balul végzõdtek ezek a kalandos vállalkozások. ,
Kémkedés és hírszerzés a török korban
A törökök elleni sikeres küzdelem alapvetõ feltétele volt, hogy a határvédelmi rendszert irányító bécsi hadvezetés és a magyar fõkapitányok az ellenség terveirõl mindig idõben és pontosan informálva legyenek.
Ennek érdekében a 16. század második felére több színtû hírszerzõ rendszert szervezett a keresztény hadvezetés.
A szultán terveirõl az isztambuli udvarban tartózkodó Habsburg-követek (diplomáciai kémkedés) számoltak be, akik a titkos információkat a szultáni díván fõként szerb, bosnyák, magyar vagy német származású tisztségviselõitõl, a nagy befolyással rendelkezõ tolmácsoktól, a szultán zsidó orvosaitól, más államok diplomatáitól és külön fizetett "titkos ügynökeiktõl vagy levelezõiktõl" szerezték.
A határ menti török csapatok szándékairól (határ menti kémkedés) a híreket a magyar végváriak számára a pasák és bégek magyar íródeákjai, a hódoltsági falvak magyar bírái és jobbágyai - akiknek az adó beszolgáltatása címén szabad bejárásuk volt a török végházakba -, a váltságdíjuk összegyûjtésére kibocsátott keresztény rabok, a portyák során elfogott török katonák, az úgynevezett "nyelvek", végül, de nem utolsósorban a szintén szabadon járó magyar, raguzai és görög kereskedõk szolgáltatták.
A törökök - a diplomáciai kémkedést kivéve, állandó követségeket ugyanis nem tartottak - hasonló módon igyekeztek kikémlelni a keresztény fél szándékait.
Rabkereskedelem a török-magyar határ mentén
A Magyarországon berendezkedõ törökök - a köztudattal ellentétben - sohasem hajtottak el több tízezer fõs embertömegeket Magyarországról.
A török-magyar határ mentén a 16-17. században ugyanakkor a váltságdíjért folytatott rabtartásnak külön szokásrendszere alakult ki.
Az ebbõl származó bevétel a nehezen csordogáló zsold mellett mindkét fél katonasága számára fontos jövedelemmé vált.
A portyák során ejtett rabokat a magyar és török végvári katonák a kótyavetyén osztották szét, majd árverezték és adták el.
A fogságba kerültek ezután tulajdonosaikkal a váltságdíjban (sarc) hosszas és gyakran verésbe fajuló alkudozás során (egyeztek meg).
A sarcuk összegyûjtésére kibocsátott rabok visszatéréséért rabtársaik füleikkel, orraikkal, fogaikkal, avagy tehetõsebb hódoltsági mezõvárosok - általában kényszerbõl - pénzzel vállaltak kezességet.
A váltságdíj összegyûjtése gyakran évekig is eltartott, miközben a rab néha a Német Birodalom nagy részét is bejárta kolduló útja során.
Ugyanakkor a kibocsátott rabokat számos íratlan törvény védte (például tilos volt õket megverni, viszont szekerekkel kellett szállítani), miközben érdekeiket fogva tartóikkal szemben egy tapasztaltabb társuk, az úgynevezett rabgazda képviselte.
A rabok a sarcuk megszerzésével kapcsolatban kiállított iratok hitelesítésére még külön rabpecséttel is rendelkeztek.
Török-magyar párviadalok
Az egymással farkasszemet nézõ magyar és török végvárrendszer katonái az ellenség területére vezetett portyák mellett gyakran párviadalokban (duellum) is megküzdöttek egymással.
A váltságdíjért folytatott rabtartáshoz hasonlóan a végvidéki bajvívásnak is külön szokásrendszere alakult ki.
Egy-egy elõkelõbb keresztény vagy török fõtiszt gyakran szólította fel a szembenálló felet bajviadalra.
A kihívólevél általában elõadta a párviadal okát, megnevezte annak helyét, idejét és módját (kopjával, karddal, pallossal stb.), sõt néha sértegetõ szavakkal gúnyolta az ellenfelet, hogy az ne utasíthassa vissza a viadalra hívást.
Békeidõben ugyanis a bajvívást az uralkodói rendeletek szigorúan tiltották, a valóságban a párviadalok mégis gyakoriak voltak.
Miután a felek megegyeztek az összecsapásról, hitlevelet állítottak ki egymás számára, amelyben garantálták, hogy a bajvívás ürügyén nem állítanak csapdát egymásnak.
Ebben meghatározták a fegyveres kíséretek létszámát és a párviadal lefolytatásának körülményeit.
Ezek után a két fél a kijelölt napon, egy nagyobb mezõn, több száz fõs katonaság elõtt és párbajsegédek vezetésével ütközött meg.
Egy-egy jelesebb bajvívó (például Thury György, Gyulaffy László vagy Magyar Bálint) alkalmanként egymás után akár több török vitézzel is megküzdött.
Török házak, otthonok
A törökök által birtokba vett városi házak hamarosan furcsa átalakuláson mentek keresztül: alsó szintjeiken deszkák takarták el az ablakokat.
A muszlim családok így védekeztek a külvilág kíváncsi tekintete ellen.
Aztán belül is hozzáláttak az átalakításhoz: a nagy szobákat sok válaszfallal apró helyiségekre osztották, hogy ne csak egymástól különülhessenek el, hanem a családokon belül a férfiak és a nõk is külön lakrészt kapjanak (a férfiak házrészét szelámliknak, a nõit háremnek hívták).
Akik kisebb, önálló házakba költöztek be, azok mindent úgy hagytak, ahogy találtak.
A régi magyar házakból kiszorult katonák pedig sövénybõl és agyagból: paticsból építettek maguknak igénytelen hajlékot.
A török házak belsejében bútort alig, textíliát viszont annál többet tartottak.
A ruhanemût ládákban vagy nagy batyukendõkbe kötve tárolták.
Párnákon, derékaljakon, szõnyegeken és szõtteseken ültek és aludtak.
A hideg ellen fémtálban izzó parázzsal védekeztek.
A konyhai felszerelés egyszerû agyag- és fémedényekbõl állt.
Nagyobb, míves bútorok, értékes fegyverek és lószerszámok, drága textíliák, illatszerek, jelentõsebb élelmiszerkészletek és fõleg könyvek csak a gazdagabbak házaiban fordultak elõ.
Török ételek és italok, kávé és kávéházak
A törökök nagyon kedvelték a hússal, zöldségekkel és fûszerekkel töltött zöldségféléket és a nyárson vagy roston sütött húsokat (fõleg a bárányhúst), de az itteni lakosság zömét kitevõ katonák többnyire olcsó, közös kondérokban fõtt levesekkel (csorbákkal) és gyümölcsökkel táplálkoztak.
A hadba vonuló katonák szárított füstölthúst, mézet, tarhonyát és kétszersültet vittek magukkal.
A békésebb idõkben nagy keletje volt a mézes édességeknek, az italok közül pedig a gyümölcslevekbõl hígított sörbetnek, lefojtott mustnak vagy a csípõs, erjesztett bozának.
A kávét valamikor a 15. század közepén "fedezték fel" Jemenben, s a 16. század elejére - az idõközben létrejött kávéházakkal együtt - szinte az egész Közel-Keleten elterjedt.
Az oszmán fõvárosban, Isztambulban a század közepén nyíltak meg az elsõ kávéházak, s bár mûködésüket a hatóságok nem nézték jó szemmel, hamarosan elindultak hódító útjukra a Balkán és Közép-Európa felé is.
Magyarországra elõször 1579 végén hozott be kávébabot egy Behrám nevû kereskedõ, s ettõl kezdve nálunk is itták a török módra készített "fekete levest".
Míg a magyar társadalom (annak is felsõ osztálya) jobbára csak a hódoltság elmúltával kapott rá a kávéivásra, az itt élõ törökök minden rétege kedvelte a kávét, a városiak pedig (a nõket kivéve) szabad idejüket lehetõleg kávéházi társaságban töltötték el.
