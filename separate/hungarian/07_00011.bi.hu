TÖRTÉNELEM
ANJOU-KOR
Harc a trónért és az egyeduralomért
III. Andrással az Árpádok nemzetsége csak fiágon halt ki, a leányági utódok közül elsõként a nápolyi Anjouk jelentették be igényüket a magyar koronára.
Õk már III. András trónöröklési jogát sem ismerték el törvényesnek.
1300 augusztusában a dalmáciai Spalatóban szállt partra a tizenkét éves Caroberto, ki apai nagyanyja, Mária révén V. István dédunokája volt.
Az országban ekkor még csak a Subicsok, Csák nembéli Ugrin, valamint a szigorúan pápahû esztergomi érsek, Bicskei Gergely állt mellette.
Vetélytársai támogatóinál befolyásosabbak voltak az õ külföldi pártfogói. A nápolyi királyság hûbérura, a pápa diplomáciai, míg anyai unokatestvérei, a Habsburg hercegek katonai segítséget nyújtottak neki.
III. András halálhírére 1301 tavaszán az érsek Carobertot Esztergomba vitte, és egy alkalmi koronával megkoronázta.
Az ettõl kezdve Károly nevet használó király uralkodási éveit innentõl számította.
A puccsszerû koronázás után visszavonult délvidéki támogatóihoz.
Az ország elõkelõinek többsége a Pñemysl-dinasztiából származó II. Vencel cseh király szintén Vencel nevû, Károlynál egy évvel fiatalabb fiát választotta királlyá, aki dédanyja, Anna révén IV. Béla ükunokája volt; a koronázás után László néven uralkodott.
VIII. Bonifác pápa magyarországi követe Vencel híveinek egy részét Károly mellé állította, aki 1302-ben eredménytelenül ostromolta meg Budát.
A Vencel-párti, egyházi tilalom alatt álló budaiak ekkor közösíttették ki saját papjukkal a pápát.
VIII. Bonifác a két király vitájában mint egyházi bíró Károly javára ítélte a királyságot, Vencelt eltiltotta a magyar királyi cím használatától.
II. Vencel fiát hazavitte Csehországba a koronázási ékszerekkel együtt.
I. Károly magyar és kun seregei osztrák és birodalmi német hadakkal együtt sikertelen hadjáratot indítottak ellene.
Az apja halála után cseh királlyá lett Vencel 1305-ben lemondott a magyar királyi címrõl, melyet a koronával együtt a bajor Ottóra ruházott át.
A Wittelsbach-dinasztiából származó Ottó herceg - anyja, Erzsébet révén IV. Béla unokája - 1305-ben a serdülõkorú Károllyal és Vencellel ellentétben 44 éves volt.
Csak a tartományurak egy része és az erdélyi szászok álltak mellé, de a püspökök jórészt Károlyt ismerték el.
Miután a veszprémi és a csanádi püspök megkoronázta a Csehországból elhozott Szent Koronával, a szembenálló felek egyéves fegyverszünetet kötöttek.
Uralma 1307 nyarán omlott össze, mikor Kán László vajda Erdélyben elfogta és a Szent Koronát elvette tõle.
Rövid raboskodás után Oroszországon keresztül tért vissza Alsó-Bajorországba, hol a magyar királyi címet haláláig viselte.
Károly hívei csellel bevették Budát, így az ország közepe az Anjou-házbéli király uralma alá került.
1307 októberében a Pest melletti Rákos mezején tartott országgyûlésen a tartományurak nagyobbik része, a fõpapok és a köznemesek Károlyt kiáltották ki királyukká.
1308-ban érkezett Magyarországra Gentilis bíboros, a pápa követe.
Hogy Károly uralmát elismertesse, eleinte a megegyezést kereste, ha ez nem sikerült, akkor nyúlt a kiközösítéshez.
Mivel a törvényes koronázáshoz szükséges Szent Korona Kán Lászlónál volt, 1309-ben egy általa felszentelt koronával másodszor is királlyá koronázták Károlyt, majd 1310-ben a visszaszerzett koronával harmadszor és végérvényesen.
A bíboros tevékenysége sikertelen volt, Károly uralma csak az ország középsõ sávjára terjedt ki, a fõméltóságokat a tartományurak viselték, a királyi hatalom az õ jóakaratuk függvénye volt.
Közülük a leghatalmasabbal, Csák Mátéval tört ki elõször a háborúság, azonban a fõ hadszíntér hamar átkerült északkeletre.
E vidék urát, Aba Amadé nádort - aki Kassa városát is uralma alá akarta vetni - a kassaiak 1311-ben megölték.
Amadé Csák Máté által támogatott fiainak és a városnak a viszálya a következõ évben nyílt összecsapássá fajult.
A Kassa közelében, Rozgonynál vívott csatát a királyi sereg nyerte meg.
A tartományurak hatalmának alapját magánvagyonuk jelentette, melyet azonban messze túlszárnyalt az elnyert méltóságokkal - az országos tisztségekkel és megyésispánságokkal - járó befolyás és jövedelem.
A területükön lévõ királyi javakat elfoglalták, a bírói hatalom az õ kezükben volt, a környéken élõ nemesek familiárisokként szolgálták õket.
Méltóságaikat akkor is viselték, ha a király már mást nevezett ki arra a tisztségre.
Többségük régi úri nemzetségbõl származott, a hatalmat azonban csak szûkebb családjuk gyakorolta.
Egy nemzetségen belül gyakori volt, hogy tagjaik különbözõ oldalon álltak.
A tartományurak nagy része 1314-ben megtagadta az engedelmességet egy Csák Máté elleni hadjárathoz.
Károly hûtlennek nyilvánította és tisztségüktõl megfosztotta õket, híveibõl pedig új embereket nevezett ki helyükre.
Székhelyét 1315-ben Budáról a biztonságosabb Temesvárra helyezte, innen irányította a tartományurakkal vívott több éves háborút.
A leszámolás egyenként történt, a lázadók ugyanis a legritkább esetben fogtak össze.
A módszer az ellenfél várainak megvívása, híveinek meghódoltatása, majd a birtokelkobzás és új tisztségviselõ kinevezése volt.
Nyílt csatára csak ritkán került sor.
A döntõ év 1317 volt, ekkor egyszerre több fronton harcoltak a királyi seregek.
Az ellenállás Erdélyben tartott a legtovább, 1321-ben azonban a harcok ott is befejezõdtek.
Ugyanebben az évben meghalt Csák Máté, akivel szemben a király addig csak csekély sikert tudott elérni, ekkor azonban néhány hónap alatt meghódította tartományát.
Ideiglenesen sikerült Szlavóniában és Dalmáciában is rendet teremteni, Horvátországban a Subicsokat megfosztották hatalmuktól.
1323-ban lezárult az ország újraegyesítése.
A király visszaköltözött az ország közepére, udvartartását Visegrádon rendezte be.
A károlyi konszolidáció
Az új kormányzati rendszer szigorúan központosított volt, az ország minden ügyét a királyi udvarban intézték.
Az udvar a bárókból és azokból a nemesekbõl állt, akik méltóságot akkor éppen nem töltöttek be, de a politikai döntésekbe bevonták õket.
Károly uralkodása végére birtokügyeket csak a központi bíróságokon, a kúriában, az ún. nyolcados törvényszékeken vagy a több megye számára tartott vidéki közgyûléseken tárgyaltak.
Országgyûléseket Károly csak uralkodása elsõ felében hívott össze, utána a királyi tanácsban, tehát a fõpapok és bárók közremûködésével döntött politikai kérdésekben.
Több lépésben kancelláriai és pénzügyigazgatási reformot hajtott végre, ekkor jelent meg a kincstartói tisztség elõször Magyarországon.
A Magyar Királyságot a nyugati országokkal szemben eddig is a királyi hatalom túlsúlya jellemezte, Károly így újításaikor hivatkozhatott elõdeire.
Az Anjouk magukat az Árpádok leszármazottainak tekintették, ez fejezõdött ki pl. címerhasználatukban is.
Az ország területének nagyobbik része a király birtokában volt, hívei tisztségként (honor) kapták meg, élték és igazgatták azokat.
A királyi birtok túlsúlya az egész Anjou-korban jellemzõ maradt, a bányák, városok is jórészt királyi, királynéi kézen voltak.
Károly és Nagy Lajos szûkmarkúan adományoztak örökjogon birtokokat.
A tisztségek betöltõi - a nápolyi Drugeteket leszámítva - magyar származású családok voltak, többségük a régi nemzetségek tagjaiból került ki.
A királyhû udvari nemesség érdekeit szolgálták Károly olyan újításai, mint a pallosjog és a fiúsítás, majd Nagy Lajos alatt az új adomány bevezetése.
Károly kezdeti legfõbb támogatóival, a püspökökkel szemben is érvényesítette teljhatalmát, maga nevezte ki õket, néha még elõdjeik életében.
A macsói bánságot Károly még az újraegyesítési harcok idején foglalta vissza a szerb uralkodóktól, az élére állított bán több magyar megye igazgatását is megkapta.
A további terjeszkedési törekvések azonban az ekkor megerõsödõ szerb hatalom ellenállásán megbuktak.
Bosznia, akárcsak korábban, önálló országként, de magyar függésben élt.
Horvátországban a teljes királyi hatalmat a Subicsok leváltása után sem sikerült helyreállítani.
Velence a dalmáciai városok felett tovább erõsítette hatalmát, a magyar királyok fõhatalma Zára, Sebenico, Trau, Spalato, Nona fölött névlegessé vált.
A magyar királyok Kunország királyaként igényt tartottak a Havasalföld feletti uralomra.
Az ekkor már jórészt román nemzetiségû területen a kun származású Basarab vezetésével, bolgár támogatással önálló fejedelemség jött létre.
1330 õszén Károly személyesen indult az új állam meghódoltatására.
A visszatérõ magyar sereg valószínûleg a Vöröstoronyi-szorosban csapdába került, nagy része odaveszett, maga a király is alig tudott megmenekülni.
Károly többé nem indított támadást Havasalföld ellen, a csata jelentõsen hozzájárult a független fejedelemség megszilárdulásához.
A külpolitika a belsõ harcok után aktívabbá vált és irányt változtatott.
A 14. század elején osztrák kézre került Pozsony és a Muraköz visszaszerzése miatt megszûnt a Habsburgokkal való jó viszony, a magyar seregek többször pusztították Ausztriát, az osztrák hercegek viszont a harmincas években utoljára fellázadt Kõszegieket támogatták.
A lengyel kapcsolatok voltak a legjobbak.
Károly 1320-ban elvette a lengyel király, Lokietek Ulászló lányát, Erzsébetet, apósát többször segítette fegyverrel a Német Lovagrend, a litvánok és a csehek ellen.
Az új külpolitika eredményeként lassan javult a viszony Csehországgal is, ahol az utolsó Pñemyslek, majd az õket követõ Luxemburg-dinasztia is igényt tartott a lengyel trónra.
Az Anjouk örökösödési rendje szerint a nápolyi trón Károlyt illette volna, fiatal kora és magyarországi ügyei miatt azonban nagybátyja, Bölcs Róbert lett a szicíliai - valójában nápolyi - király.
Miután Róbert egyetlen fia még atyja életében úgy halt meg, hogy két leányt hagyott hátra, Károly felelevenítette trónigényét most már nem saját, hanem fia számára.
A magyar-nápolyi hatalom egyesítését sem Nápolyban, sem a pápai udvarban nem támogatták.
Károly 1333-ban személyesen vitte Nápolyba második fiát, a hatéves Andrást, akit eljegyeztek Johannával, Róbert idõsebbik unokájával.
Károly ugyan nem érte el, hogy fiát királlyá koronázzák, de abban bízott, hogy Róbert halála után András fog trónra lépni, mivel addig Európában leányok uralkodására nem volt példa.
1335-ben sikerült a magyar közvetítés János cseh és Kázmér lengyel király közt, melyet a novemberben megtartott visegrádi királytalálkozón erõsítettek meg.
János lemondott lengyel trónigényérõl.
A magyar és cseh király mint döntõbírák Lengyelország és a Német Lovagrend vitájában Kujáviát és más területeket a lengyeleknek, Pomerániát a német lovagoknak ítélték.
Nem sikerült azonban megegyezni a cseheknek és lengyeleknek a vitatott Szilézia kérdésében.
Még ezt megelõzõen Trencsénben cseh-magyar gazdasági szerzõdést kötöttek, amely azt próbálta elérni, hogy Bécs árumegállító jogát kikapcsolva a német-magyar kereskedelmi utat Csehországon keresztül vezessék.
1339-ben Kázmér arra az esetre, ha fiúutód nélkül halna el, Károly egyik fiát tette meg a lengyel trón örökösévé.
Ezt megelõzõen, 1330 tavaszán a visegrádi várban a király egyik udvari embere, a Nógrád megyében birtokos Záh Felicián merényletet kísérelt meg a királyi család ellen, mivel állítólag a királyné öccse, a királyné tudtával elcsábította Klára nevû leányát.
Károly csak könnyebben sérült meg, Erzsébet királyné négy ujját elvesztette.
Záhot azonnal megölték, nemzetségét harmadíziglen kivégezték.
A nápolyi vérbosszúra emlékeztetõ eljárás ellenkezett a magyar jogrenddel, így a történtek jelentõsen hozzájárultak ahhoz, hogy a késõbbi hagyomány az elsõ Anjou-király uralmát Nagy Lajosénál kevésbé becsülte.
Nagy Lajos kora
Károlyt halála után 16 éves fia, Nagy Lajos követte a trónon.
Mellette szinte társuralkodóként mindenbe beleszólása volt anyjának, Erzsébetnek, kire - ha a király az országtól távol volt - többször is rábízta a helytartói feladatokat.
Nagy Lajos kedvelte a háborúkat (több csatában életveszélybe is került), a lovagi tornákat, a vadászatokat.
Anyjához hasonlóan mélységesen vallásos volt.
Különösen nagy tisztelõje Szent Lászlónak, az õ képét verette aranyforintjaira a Károly által firenzei mintára Keresztelõ Szent János portréjával díszített pénzek helyett.
Az 1343-ban meghalt nápolyi Bölcs Róbert végrendeletében csak lányát, Johannát tette meg örökösévé.
Amikor a pápa hosszas habozás után hozzájárult András szicíliai királlyá koronázásához, Johanna hívei a királynõ tudtával a herceget megölték.
A gyilkosokat ugyan kivégezték, Lajos azonban hiába kérte a pápától, hogy Johannát fossza meg a koronájától, õ most sem kívánta egyesíteni az Anjouk magyar és nápolyi ágát.
A magyar király apja egykori igényére támaszkodva magát tartotta a nápolyi trón örökösének, a megváltoztatott trónöröklési rend szerint azonban Johanna letétele esetén egy másik Anjou, Károly durazzoi herceg lett volna jogosult a trónra.
Lajos 1347-ben személyesen indított hadjáratot Nápoly ellen.
Magyar és német zsoldosai csak gyenge ellenállásba ütköztek, Johanna királynõ õsi francia birtokaira menekült, hogy csapatokat toborozzon.
Lajos a hódolatára érkezõ Anjou hercegeket elfogatta, riválisát, Károlyt kivégeztette, 1348 elején bevonult Nápolyba, felvette a Szicília és Jeruzsálem királya címet.
A kivégzés nyomán keletkezett elégedetlenség, majd a Nápolyt is elérõ nagy pestisjárvány miatt néhány hónap múlva hazatért.
A hátrahagyott csapatok a hódítást nem tudták megtartani, az új férje oldalán hamarosan visszatérõ Johanna néhány vár kivételével visszafoglalta országát.
1349-ben a járvány elérte Magyarországot, pestisben halt meg a királyné, Lajos elsõ felesége is.
1350-ben a magyar királyi sereg elindult a második nápolyi hadjáratra.
A fõvárost elfoglalták, de a magyar uralmat ezúttal sem sikerült megszilárdítani.
Nagy Lajos lemondott nápolyi és szicíliai királyságáról, 1352-ben fegyverszünetet kötött Johannával.
A királyi had nagy része hazatért Magyarországra, magyar lovagok azonban a "nagy magyar sereg" nevû zsoldoscsapat tagjaiként még évekig harcoltak Itáliában, köztük volt Toldi Miklós is.
Nagy Lajos az apja által kiépített központosított kormányzati rendszert tovább erõsítette.
Lazítani rajta csak egyszer kényszerült, a sikertelen nápolyi háborúk és a pestisjárvány utáni helyzetben.
1351 novemberében - uralkodása során elõször - országgyûlést hívott össze Budára.
Megerõsítette az Aranybullát, melyet a 15. századtól ebben a törvényben foglalt formájában tekintettek a magyar nemesi jogok alaptörvényének.
Egy helyen azonban változtatott II. András rendelkezésén: eltörölte az örökösök nélkül elhunyt nemesek szabad végrendelkezési jogát és a királyi háramlási jog érdekében kiterjesztette rájuk az õsiséget.
Az 1351-es törvény kimondta az ország határai közt élõ nemesek "egy és ugyazon szabadságának" elvét, vagyis mentességét mindenféle adó és szolgáltatás alól, ezzel megszüntette a szlavóniai, a pozsegai és valkói nemesek adófizetési kötelezettségét.
Megszorította az egyházi tilalom kimondását az egyházakkal perlekedõ nemesek ellen.
Szabályozta a kamara haszna szedését, rendelkezett az igaztalan vámok eltörlésérõl, döntött különbözõ perjogi kérdésekben.
Elõírta a kilenced szedésének kötelezettségét, erre a királyi és királynéi birtokokon is ígéretet tett.
Nagy Lajos nem akarta hatalmát az országgyûléssel tartósan megosztani, 1352-ben még egyszer összehívta a rendeket, azonban erre többször nem került sor.
A vidéki nemesség befolyása csak a megyére terjedt ki.
A megyének nem volt sem állandó karhatalma, a sedrián kívül más fóruma sem, megyei önkormányzatról nem beszélhetünk.
A helybéli gonosztevõk elítélése és az igazságszolgáltatás azoknak a nemeseknek ügyeiben, akik nem tudták a királyi kúriát felkeresni, a nádor és királyi parancs alapján eljáró más tisztviselõk feladata volt, akik idõrõl-idõre több megye részére közgyûléseket tartottak.
A hetvenes években több kormányzati változtatás történt, céljuk az addigiaknál is erõsebb hatalomközpontosítás volt.
A kancellária kettévált, megszületett a titkos kancellária, élén a titkos kancellárral.
A korábban is meglévõ kancellária vezetõje fõkancellári címet kapott.
Létrejött a kúria harmadik tagozata: a nádori törvényszék és az országbíró által vezetett királyi jelenlét mellett megalakult a királyi különös jelenlét bírósága, élén a fõkancellár állt.
A tárnokmester többé nem volt pénzügyi tisztségviselõ, a királyi városok fellebbezett ügyeinek bírája lett.
Pénzügyigazgatási feladatait a mostantól tõle függetlenül mûködõ kincstartó vette át.
Horvátországban a királyi hatalmat még uralma elején helyreállította Nagy Lajos.
A dalmát városokat az 1356-ban padovai szövetségben kezdett velencei hadjárattal hódoltatta meg.
Az 1358-as zárai békében a dózsék lemondtak az évszázadok óta viselt "Horvátország és Dalmácia hercege" címükrõl.
A magyar hatalom Ragusától - melyet ekkor szereztek meg - a Quarneroig terjedt.
Ezt egy újabb háborút követõen az 1381-es torinói béke is megerõsítette.
Boszniában hûséges apósa, Kotromanics István halála után a bogumil eretnekség miatt viselt hadat.
Szerbia részekre hullott az 1346-ban magát cárrá koronáztató Dusán István halálát követõen.
Az ország északi része magyar, Dél-Szerbia pedig a Marica-parti csata (1371) után oszmán-török befolyás alá került.
Havasalföldön Basarab halála után utóda meghódolt a magyar királynak, ezért cserébe megkapta a szörényi bánságot, a román fejedelemség azonban gyakorlatilag független maradt.
A hetvenes években a megbízhatatlan szomszéddal szemben határvárak épültek: Törcsvár és Tolmács, Orsovát pedig felújították.
1375-ben ütköztek meg elõször magyar csapatok az akkor havasalföldi szövetségesként harcoló oszmánokkal, török betörésre azonban Nagy Lajos életében nem került sor.
Rövid idõre a kettészakadt Bulgária északi része, a vidini cárság is magyar bánok irányítása alá került, majd hûbéres ország lett.
A keleti határokon túl a többször betörõ tatárok ellen a magyarok sikerrel hadakoztak.
Az Aranyhorda kivonulása után Bogdán máramarosi vajda 1359 körül alapította meg a Moldvának nevezett második román fejedelemséget.
Nagy Lajos több hadjáratot vezetett ide, Moldva azonban csak rövid ideig volt magyar hûbéres, késõbb lengyel befolyás alá került.
1370-ben meghalt Nagy Kázmér lengyel király.
Az 1339-es szerzõdés értelmében Nagy Lajos lépett trónjára, aki korábban több litván hadjáratban segítette a lengyeleket.
A lengyel-magyar perszonálunió sikertelen volt.
A király az itteni kormányzást elõször anyjára bízta. Erzsébet erõszakos uralma ellen felkelés tört ki Krakkóban, a királyné hazatérésre kényszerült.
Utóda László oppelni herceg helytartósága sem volt tartósabb.
Nagy Lajos a litvánoktól elfoglalt Halicsot Magyarországról igazgatta, az itteni várak élére magyarokat helyezett.
A lengyel rendi fejlõdésben fontos szerepet játszó "nagy privilégium" kiadására 1374-ben Kassán került sor, ezzel sikerült az uralkodónak leányai trónutódlási jogát elismertetnie a lengyelekkel.
Nagy Lajos örökségét idõsebbik leányának, Máriának és jegyesének, Zsigmondnak szánta.
Johannát - aki a nyugati egyházszakadás során az avignoni pápa mellé állt - a római pápa 1380-ban megfosztotta trónjától, azt a magyar udvarban nevelkedett Kis Károlynak ajánlotta fel.
A magyar csapatokkal támogatott Kis Károly 1381-ben könnyedén bevette Nápolyt, Johannát 1382-ben megölette.
Nagy Lajos uralkodása végén leprát kapott, visszavonultan, vallásos elmélyedésben élt.
A leányági örökösödést elfogadták alattvalói, a királynõk uralmával azonban ellenkezett a világiak jogelve, mely a királyok alkalmasságát elsõsorban hadratermettségükben látta.
A király halála után 11 éves lányát, Máriát Székesfehérvárott megkoronázták.
Az ország ügyeit helyette anyja, Erzsébet és Garai Miklós nádor intézte.
A lengyelek Máriát és Zsigmondot is elfogadták volna, feltételük azonban az volt, hogy az új király náluk éljen.
A királynõk uralma
Az anyakirályné hosszas alkudozások után végül fiatalabb lányát, Hedviget küldte Lengyelországba, akit 1384-ben megkoronáztak, így a perszonálunió felújításának lehetõsége véget ért.
A késõbbi Szent Hedvig két év múlva házasságot kötött a frissen kikeresztelkedett Jagelló litván nagyfejedelemmel.
Magyarországon a magát királynõnek címeztetõ Erzsébettel szemben egyre nagyobb volt az elégedetlenség.
Az anyakirályné és hívei, élükön Garai Miklós nádorral, Lajos orleansi herceghez akarták Máriát adni, a bárók többsége ragaszkodott Zsigmondhoz, a köznemesség körében befolyással bíró Horváti-testvérek férfikirályt akartak és Kis Károlyt hívták meg a magyar trónra.
1385 szeptemberében szállt partra Dalmáciában Kis Károly.
Az uralmukat féltõ Mária és Erzsébet most már elfogadták Zsigmondot, az esküvõt megtartották, a férj azonban a trónkövetelõ érkezésének hírére elmenekült.
Budán országgyûlést tartottak, mely Kis Károlyt választotta meg királynak, Máriát pedig lemondatták.
Az új király uralma 39 napig tartott, Erzsébet emberei 1386-ban a budai palotában megtámadták, súlyos sérülésekkel Visegrádra vitték, ahol valószínûleg megmérgezték.
Az országban polgárháború tört ki.
Szlavónia, Horvátország, Bosznia a felkelõk kezére került.
1386-ban a zavarok lecsillapítására a délvidékre induló királynõket a Horvátiak Gara mezõváros elõtt megtámadták, kíséretét Garaival együtt megölték, az asszonyokat foglyul ejtették. Erzsébetet a következõ évben börtönében megfojtották.
Horváti, ragaszkodva a törvényes örökléshez, Kis Károly csecsemõ fiát, Nápolyi Lászlót akarta királynak.
A bárók maguk vették kezükbe a kormányzást, még pecsétet is vésettek "országlakosok pecsétje" felirattal.
Szó sem volt rendi képviseletrõl, Lajos egykori bárói tekintették magukat az ország képviselõinek.
ZSIGMOND-KOR
A liga és királya
A ligába tömörült urak felvették maguk közé Zsigmondot, aki az eléterjesztett szövetséglevélben ígéretet tett, hogy az ország régi szokásait megõrzi, csak a liga megkérdezésével kormányoz, idegeneknek nem adományoz tisztséget és birtokot.
Zsigmondot 1387-ben megkoronázták, uralma választáson és nem öröklésen nyugodott.
Felesége kiszabadulása után formailag társuralkodó volt, a valóságban azonban õ kormányzott.
A délvidéki lázadókat csak több éves harccal sikerült leverni.
1395-ben meghalt Mária királynõ, "kiben mindkét ágon kihalt a szent királyok nemzetsége".
Zsigmond uralmát 1403-ig a liga - igaz egyre csökkenõ - befolyása határozta meg.
Vezetõi Kanizsai János esztergomi érsek, fõkancellár és az elsõ évek nádora, Lackfi István voltak, a többiek is Nagy Lajos egykori bárócsaládjaiból kerültek ki.
1387-1392 között õk kapták azokat a hatalmas birtokadományokat, melyek következtében az Árpád-kor kezdete óta mennyiségi fölényben lévõ királyi birtok kisebbségbe került a magánbirtokkal, elsõsorban a világi nagybirtokkal szemben.
A királyi várak és a hozzájuk tartozó uradalmak több mint a felét néhány év alatt eladományozták, de ugyanúgy városokat és kisebb birtokokat is.
Az 1389-es rigómezei csata után a szomszédos balkáni államok sorra meghódoltak az oszmánoknak.
A Temesközbe és a Szerémségbe gyakran törtek be a törökök.
Zsigmond kezdetben támadással próbált eredményt elérni.
1396-ban hosszas diplomáciai elõkészítõ munka eredményeként török elleni hadjáratát keresztes háborúnak nyilváníttatta, és Európa szinte minden nemzetébõl összeállt lovagsereggel indult a Balkánra.
A hagyományos lovagi hadviselés a török hadszíntéren alkalmatlannak bizonyult.
A Bajezid szultán által vezetett török sereg szeptember 28-án a bulgáriai Nikápolynál megsemmisítette a keresztény hadakat.
Magyarország 1396-tól védelemre rendezkedett be, melynek eszközei az 1420-as évekig az ütközõállamok voltak. A szomszédos balkáni országokat Zsigmond hûbéresévé tette, a török támadásokat ezek területén tartóztatták fel.
Havasalföld élére 1395-ben Mircea cel Bãtrint ültette, aki dél-erdélyi birtokokat és várakat is kapott.
Szerbiában a töröknek meghódolt Lazarevics István 1403-ban Zsigmondot is elismerte urának.
Nehezebben ment Bosznia hódoltatása, ahol nem volt szilárd központi hatalom.
Az ország igazi ura, Hervoja több hadjárat után 1409-ben hódolt csak meg.
A nikápolyi csata után a Zsigmonddal elégedetlen Lackfi István egykori nádor felvette a kapcsolatot Nápolyi Lászlóval, aki kedvezõ alkalmat látott arra, hogy a magyar koronát megszerezze.
Az összeesküvés kitudódott, Lackfit 1397-ben a király hívei meggyilkolták, a család hatalmas vagyonát elkobozták.
Ebben az évben Temesváron országgyûlést tartottak.
Néhány változtatással megerõsítették az 1351-es törvényeket és az Aranybullát, melybõl az ellenállási záradékot kihagyták.
A nemeseket régi kiváltságuk ellenére arra kötelezték, hogy amíg a török fenyegetés tart, a határokon túl is hadba vonuljanak.
A hadra nem kelõket bírsággal sújtották.
Rendelkeztek a telekkatonaság felállításáról: a birtokosoknak minden 20 jobbágy után egy íjászt kellett kiállítaniuk.
A védelem költségeinek fedezésére az egyháziakra rendkívüli adót vetettek ki, tizedeiket lefoglaltatták.
Megerõsítették a jobbágyok szabad költözését: ha földbérüket és adósságaikat kifizették, szabadon elköltözhettek uruktól.
A király megígérte, hogy korlátok közé szorítja a fiúsításokat, érdemtelen adományait visszavonja, az idegen tisztségviselõket leváltja.
A liga hatalmának visszaszorítására Zsigmond már a nikápolyi csata elõtt megtalálta új embereit.
Az idegenek eltávolításának jelszavával fellépõ bárók 1401-ben letartóztatták a királyt.
Néhány hónapig a Szent Korona nevében a fõpapok és a bárók tanácsa kormányzott, okleveleiket "Magyarország szent koronájának pecsétje" alatt adták ki, a trónbetöltésrõl megegyezésre azonban nem jutottak.
A királyt Garai Miklós és Cillei Hermann fellépése mentette meg.
Zsigmond eljegyezte Cillei lányát, Borbálát, az összeesküvõknek pedig büntetlenséget ígért.
Zsigmond 1402-ben örökösök nélküli halála esetére utódjául IV. Albert osztrák herceget jelölte a magyar trónra, nádorrá Garait nevezte ki.
A liga magukat kisemmizettnek érzõ tagjai 1403-ban nyílt felkelést robbantottak ki, bázisuk Erdélyben, a Tiszántúlon és a hagyományosan ellenzéki Délvidéken volt.
Nagy számban csatlakoztak hozzájuk köznemesek is.
A Dalmáciába érkezett Nápolyi Lászlót egy alkalmi koronával Zárában Kanizsai megkoronázta.
Zsigmond hívei azonban katonai fölényben voltak, a felkelõk egy része harc nélkül letette a fegyvert, a többiek ellenállását gyorsan megtörték.
Magyar király a császári trónon
A felkelés után Zsigmond hatalma Magyarországon szilárd maradt.
Az élete végéig nádori tisztet viselõ Garai Miklós és Cillei Hermann voltak fõ támaszai.
A király többször volt évekig távol az országtól, ilyenkor megbízottai, vikáriusai kormányoztak helyette, de mindenben az uralkodó tudtával.
1408-ban feleségével, Borbálával és még 22 hívével megalakította a Sárkányos-társaságot.
Célja formailag a hitetlenek, azaz a törökök elleni harc volt, valójában az új elit és az uralkodócsalád szövetségét jelentette.
Zsigmond öröksége kérdésében IV. Albert halála után is ragaszkodott a Habsburgokhoz.
Leányát, Erzsébetet V. Albert osztrák herceghez adta feleségül.
A Jagellókkal hûvös volt a kapcsolata: uralma elején kénytelen volt lemondani javukra Halicsról, tudomásul kellett vennie Moldva lengyel hûbéresi viszonyát is.
1409-ben Nápolyi László százezer aranyforintért eladta Dalmáciát Velencének.
A köztársaság 1420-ra az egész tartományt elfoglalta.
Zsigmond hiába indított több hadjáratot, melyet csak fegyverszünetekkel zárt le, a dalmát városok örökre kikerültek a magyar fennhatóság alól.
1412-ben a dalmát háborúk költségeinek fedezetére elzálogosította a Szepesség egy részét II. Ulászló lengyel királynak.
A húszas évekre az ütközõállamok rendszere felbomlott.
A bosnyák urak megbízhatatlansága miatt néhány várat magyar õrség szállt meg, az ország teljes hódoltatásáról le kellett mondani.
Mircea halála után Havasalföld fejedelmei is a magyar és török hûbéresség között ingadoztak.
A törökök Boszniából Szlavóniát, Havasalföldrõl Erdélyt pusztították.
Lazarevics István Belgrádot 1427-ben átadta Zsigmondnak, Galambóc azonban török kézre került.
A következõ évben sikertelen hadjárat indult a vár visszafoglalására.
Az ország az Oszmán Birodalom közvetlen szomszédja lett.
A védelem új rendszerét a nagy költséggel kiépített déli végvárrendszer jelentette, mely majd egy évszázadon át tartóztatta fel a törököket.
A harmincas években a hadszervezetet megreformálták.
A kor hadserege három részbõl állt: a királyi csapatokból, a fõúri bandériumokból és a megyei hadakból.
Elõre megszabták, hogy az egyes csapatoknak merre kell hadba szállniuk.
1435-ben nagyszabású perjogi törvényt fogadtak el.
A királyi különös jelenléti bíróságot megszüntették, helyébe a királyi személyes jelenlét bírósága lépett.
Ez a király nevében ítélkezõ fõ- és titkos kancellár törvényszékét jelentette.
1437 tavaszán Észak-Erdélyben és Szatmár, Szabolcs, Ugocsa megyékben parasztfelkelés tört ki, mivel az erdélyi püspök 1436-ban az akkor forgalomba került jó pénzben követelte az elõzõ három év után járó tizedet is, amelyet a korábbi pénzromlásos idõben nem szedett be.
Az Alparét mezõváros határában Bábolna hegyén tábort verõ felkelõk a vajdai sereget megverték.
A felek két egyezségben szabályozták a jobbágyi végrendelkezést, a földbér, ajándék és robot fizetését, az átvonuló seregek ellátását, a románok juhötvenedadóját.
A felkelést a következõ év elején leverték.
A Szent Korona-tan
A dinasztiaváltások és a természetes jogfejlõdés következményeképpen új államjogi fogalom jött létre.
Az addig a királyi jogokat jelentõ korona fogalmát a 14. században kiterjesztették: az ország területét, a királytól független államhatalmat értették rajta.
A magyar korona-fogalom sajátossága az volt, hogy egy valós tárgyat értettek rajta: a szentistváninak tartott Szent Koronát.
A külföldi szerzõdéseket ennek nevében kötötték, a koronát lassan függetlenítették a királytól, nem a király, hanem az ország koronájának tekintették.
Ekkor rögzült elvként, hogy a koronázás csak akkor törvényes, ha a Szent Koronával az esztergomi érsek, ennek távollétében a kalocsai érsek által Székesfehérvárott történik.
NYELVTÖRTÉNET
AZ ÓMAGYAR KOR
A kor nyelvi jellemzése
Az Anjou-ház és Zsigmond király uralmának ideje a magyar nyelv története szempontjából az ómagyar kor derekának, középsõ szakaszának tekinthetõ.
A magyarság önálló életében megindult és az Árpád-korban szélesebb körûvé vált hang- és alaktani változások erre az idõre kiteljesednek és megszilárdulnak.
Az anyagi mûveltség terjedésével párhuzamosan halad a szellemi mûvelõdés is.
A szókincs gazdagodik.
Megnõ az iskolák száma, s ezekben nemcsak egyházi, hanem világi személyek is tanulnak.
Terjed az írásbeliség.
Egyre többen látogatják a külföldi iskolákat, mint pl. a párizsi, páduai, bolognai, prágai, bécsi, krakkói egyetemet.
Hazánkban is létesülnek egyetemek: Pécsett 1367-ben, Óbudán 1389-ben.
A mûvelõdés szélesebb körûvé válása elõsegíti a nyelv további fejlõdését is, s ez egyre alkalmasabbá válik a mondanivaló mind pontosabb, árnyaltabb kifejezésére.
A királyi kancelláriában és az oklevél-kiállító hivatalokban készülõ oklevelek száma ekkor már ezrekre rúg.
A bennük található magyar szórványadatok fõként a kor szókincsére, hang- és alaktani viszonyaira nézve adnak felvilágosítást.
A 14. század végétõl kezdve pedig már nagyobb terjedelmû írásmûvek is készülnek, amelyek gazdag anyagot szolgáltatnak a kor nyelvállapotának, fejlettségének megismeréséhez.
Ezek a nyelvemlékek részint egyházi, részint világi tárgyú írások.
Egyházi tárgyú nyelvemlékek
Az egyházi tárgyú nyelvemlékek többségükben kódexek.
Legrégibb kódexünk az Assziszi Szent Ferenc legendáit tartalmazó Jókai-kódex.
Ez az elsõ kézzel írott, teljesen magyar nyelvû könyvünk, amely egy 1372 után latinból fordított kódexnek 1448 körül készített másolata.
Az eredeti szöveget obszerváns ferences szerzetesek fordították le latinul nem tudó klarissza apácák vagy óbudai beginák számára.
Az eredeti fordítás elveszett, csak másolata maradt fenn.
A másolat Óbudán (esetleg Gyöngyösön) készülhetett.
A Jókai-kódex szövege több latin forrásból merít.
Legnagyobb része az "Actus Beati Francisci et sociorum eius" ('Szent Ferencnek és társainak élete') címû, 14. századi legendagyûjteménybõl való.
Ez a forrás fõként Szent Ferencnek Krisztushoz való hasonlatosságát mutatja be.
Elbeszéli Szent Ferenc negyvennapi böjtjét, Alverna hegyén való ájtatoskodását; elmondja, hogyan nyerte el Krisztus öt sebét, hogyan alapította meg a ferences szerzetet.
Kedves epizódokat, csodákat is említ: hogyan "fordólt meg" (azaz: tért meg) Szent Ferenc kérésére Gubbióban egy "fene" ('vad') farkas, hogyan prédikált a szent "húgainak, madaracskáknak".
A Szent Ferenc erényeit: szegénységét, alázatosságát, buzgóságát felsoroló részleteket a "Speculum perfectionis" ('A tökéletesség tükre') címû legendagyûjteménybõl merítették a fordítók.
Ezenkívül felhasználták még Szent Bonaventurának Szent Ferencrõl írott életrajzát is.
A Jókai-kódex helyesírása mellékjel nélküli: a kancelláriai helyesírás gyakorlatát követi.
Nyelve erõsen régies: a másolás a korabelinél jóval korábbi nyelvállapotot mutat.
Helyesírása pl. egyes szavakban nem tükrözi a magánhangzók nyíltabbá válását: így pl. (mai helyesírással): husszú 'hosszú', társot, lossan 'lassan', magamot, fiadot.
A mássalhangzók változásai közül nem jelöli az mt > nt hasonulást (pl. himt, romt, cimterem 'cinterem'), sem a -val/-vel rag hasonulását: malasztval, járásval, sebességvel stb.
Sok, azóta elavult szót használ: pl. álojt 'vél', ösztövérít 'fogyaszt, soványít', késál 'küzd', leuzát 'botrány'.
A templom helyett még az egyház szót használja; a puszta szónak még nem ismeri fõnévi 'pusztaság' jelentését, helyette a kietlen áll ugyanebben a jelentésben.
Feltûnõ viszont a sok tudatos szóalkotással, képzéssel és összetétellel alakult szó: kedveletes 'kedves', jelenségbeli 'magán, egyéni', községbeli 'közös', átkoztattak 'elkárhozottak', hogyhana 'mintha'.
A kódex mondatainak felépítése erõsen latinos.
A latin szöveget sokszor ügyetlenül szóról-szóra fordítja, s ennek nemcsak az értelmét, hanem minden viszonyító eszközét, szórendjét, szenvedõ igehasználatát, egyeztetéseit is követi.
Elsõ magyar bibliafordításunk a Huszita Biblia.
Ez a huszita mozgalom egyetlen magyar nyelvû terméke.
A Bibliát (vagy legalábbis annak legnagyobb részét) két szerémségi világi pap: Pécsi Tamás kamonci oltáros pap és Újlaki Bálint mester belcsényi plébános fordította le.
Mind a ketten a prágai egyetemen tanultak 1399-1411 között, és ott megismerkedve Husz János tanaival, maguk is huszitává lettek.
A bibliafordítást 1416 körül kezdhették meg és 1441 elõtt fejezhették be.
Husz tanaival együtt a mellékjeleket használó huszita helyesírást is átvették és fordításukban alkalmazták.
A fordítást a katolikus tanítástól eltérõ szellemben készítették.
Ennek jellegzetes példája, hogy a spiritus sanctus 'Szentlélek' kifejezést az eretneknek tartott szent szellet szókapcsolattal fordították le.
Az eretnekségük miatt õket üldözõ ferences inkvizítorok elõl Tamás pap 1439-ben sok hívével együtt Moldvába menekült, de üldözõik ott is utolérték és a bibliafordítást elkobozták.
Az elkobzott fordítást azonban - szerencsére - nem semmisítették meg, hanem késõbb maguk is felhasználták.
Az eredeti fordítás a 15. század folyamán mégis elpusztult, szövege csak másolatokban õrzõdött meg.
A Huszita Biblia szövegét õrzõ kódexek a következõk:
A bibliafordítás legrégebben másolt kódexe a Bécsi-kódex, amely 1450 körül készülhetett az eredetirõl.
Az Ószövetség egyes kisebb könyveit tartalmazza: Rut, Judit, Eszter, a Makkabeusok, Báruk, Dániel és a tizenkét kisebb próféta könyvét.
Az egyes könyvek sorrendje nem követi a Vulgata sorrendjét.
A kódex három kéz írása.
Legnagyobb része a második kéztõl származik.
A másolók sok íráshibát vétenek, de híven követik a huszita helyesírás jelöléseit.
A nyílt és zárt e hang jelölése ebben a kódexben a legkövetkezetesebb.
Az idõrendben másodikként másolt kézirat a Müncheni-kódex.
Tartalma az Újszövetség négy evangéliuma.
Az evangéliumok elé kötött hártyaíven egy tizenkét lapos magyar kalendárium van, az ünnepek és a szentek nevével és egy naptárkerékkel.
Ennek segítségével minden évre meg lehetett szerkeszteni az az évi naptárt.
A kódex naptárkereke az 1416 és 1435 közötti évsorra érvényes; ez mutatja, hogy a bibliafordítást 1416 után kezdhették el.
A Müncheni-kódexet három kéz másolta.
A másolás nem olyan következetes a helyesírásban (különösen az e hangok jelölésében), mint a Bécsi-kódex.
A legnagyobb rész másolója János evangéliumának befejezõ mondata után odaírta nevét és a másolás befejezésének helyét és idejét.
Eszerint a másoló Henzsel Imre fia, Németi György volt; munkáját a moldvai Tatros városában fejezte be 1466-ban.
Neve, a Németi, arra utalhat, hogy szász nemzetiségû családból származhatott.
Az Apor-kódex több különbözõ eredetû és tartalmú kéziratból állt össze.
Lehet, hogy többszöri másolás eredménye, erre mutat számos betûhibája és szótévesztése.
Másolói valószínûleg már katolikus szerzetesek voltak.
Csak az ószövetségi zsoltárokat tartalmazó, 1490 körül készült része származik a Huszita Bibliából.
Ez a rész két kéz munkája.
A többi részt négy kéz másolta.
Ezek már a 16. századból valók, s katolikus szellemû fordításokat tartalmaznak.
1500 körül készülhetett az úgynevezett "három jeles szolgáltatás", amely három Mária-ünnep szertartásrendjét mondja el.
Az 1510 körül keletkezett részben középkori himnuszok, ószövetségi imádságok vannak.
1515 körül másolhatták a Jézus kínszenvedését leíró részletet.
A Huszita Biblia három kódexét tartalma és nyelve, kifejezésmódja is szorosan összefûzi.
A bibliafordítás eredeti nyelvállapotát a Bécsi-kódex õrizhette meg, a másik két kódexbe a másolók belevitték saját nyelvjárásukat.
A fordítóknak számos nehézséggel kellett megküzdeniük, hogy a Biblia kultúrájának gazdagságát magyar nyelven kifejezésrõl-kifejezésre visszaadhassák.
Munkájuk során elsõsorban a hazai kereszténység gyakorlatában már használt bibliai, egyházi nyelvi elemek, a misékbõl ismert magyar nyelvû szemelvények lehettek segítségükre, de sokat merítettek a népi nyelvkincsbõl is.
Ismerhették a német és cseh bibliafordításokat, s szóhasználatukra ezek is hatással lehettek.
Szóképzés, összetétel, régi szavak felújítása révén több mint kétszáz új szót is alkottak.
Sok különleges, azóta elavult szavuk van, pl. álnalkodat 'csel', címerlet 'cím', ragadozat 'préda', villamodat 'hajnal', levált 'farizeus', hirvadat 'halványság', monnó 'mindkettõ', holval 'reggel'.
Nyelvükre jellemzõk a határozószók és névmások nyomósított formái; pl. míglen, mikoron, netalántál 'talán', önnön bennük, minenmagunk.
Ugyanígy jellemzõ egyes sajátos kötõszavaik következetes használata; pl. monnal 'mint', és úgy 'tehát', mint, miként, miképpen.
Mondataikban feltûnõen gyakran fordulnak elõ egyes, késõbb elavuló igealakok, mint pl. az -nd jeles jövõ idõ (látand, üldözend, meghaland).
Mondataik felépítése, az igemódok és igeidõk egyeztetése sokszor mutat latin hatást.
A nyelvi darabosságok, latinosságok ellenére mégis elmondható, hogy a Huszita Biblia fordítói megteremtették a 15. század irodalmi nyelvét.
Az egyházi tárgyú nyelvemlékek között említhetõ még a "Marosvásárhelyi sorok és Marosvásárhelyi glosszák" néven ismert rövid emlék is.
Ezt a marosvásárhelyi Koncz-kódexben fedezték fel.
Ismeretlen fordítója 1410 körül készítette.
Tartalma az Ószövetség egyik könyvének, az ún. Királyok könyvébõl való fordítás.
Szövegében több hiba, félreértés van.
Nyelvét az ajakkerekítés nélküli kiejtést jelölõ magánhangzók jellemzik; pl. melléled 'mellõled', midén 'midõn', kelket 'kölyket', tivis 'tövis'.
Az emlék fordítója a bibliai szöveg mellé négy rövid glosszát (összesen 11 szót) is írt.
Ugyancsak egyházi jellegû a Laskai sorok néven ismert, 1433-ból való kis emlék.
Ez egy latin nyelvû kódex öt sornyi magyar szövege.
Szerzõje Laskói Demeter bencés szerzetes.
Az emlék verses könyörgés a kenyér színe alatt jelen lévõ Krisztushoz, egy ugyancsak versben írt latin könyörgésnek költõi szépségû fordítása.
Nyelvét a zártabb magánhangzók (i, ü) használata jellemzi.
Helyesírása a kancelláriai helyesírásra emlékeztet.
Világi tárgyú emlékek
A korszak világi tárgyú nyelvemlékei csaknem mind latin-magyar szójegyzékek.
Ezek tulajdonképpen korabeli szótárak.
A latin nyelvtanulás megkönnyítésére készültek, s az iskolai oktatásban, valamint a kancelláriákban használhatták õket.
Bennük a latin szavak fogalomkörök szerint vannak csoportosítva; a magyar jelentések a latin szavak fölé vannak írva.
Szójegyzékeink a középkori magyar szókincs, szóképzés és szavaink jelentéstörténete szempontjából rendkívül értékesek.
Legrégibb szótáraink is ezekbõl fejlõdtek ki.
Legkorábbi latin-magyar szójegyzékünk a Königsbergi szójegyzék, amely 1380 körül készülhetett.
Talán a királyi kancelláriában használták.
Latin szavainak száma 159, de csak száz szó kapott magyar értelmezést.
Két deák munkája, akik valószínûleg német anyanyelvûek voltak.
A szójegyzék rokonsági szavakat, az érzékek, jó és rossz tulajdonságok, indulatok, betegségek megnevezéseit, ruhanemûk, eszközök, fegyverek neveit tartalmazza.
A Besztercei, a Schlägli és a Soproni szójegyzék egyetlen közös eredetre vezethetõ vissza.
Mindegyik szójegyzék több elveszett másolat közvetítésével készült.
Az eredeti szójegyzéket 1380-1390 között készíthették.
Mintája egy bajor-osztrák földön keletkezett latin-német szójegyzék latin anyaga lehetett.
A Besztercei szójegyzéket 1395 körül másolta egy vándortanító, Tótországi György.
A szójegyzék valószínûleg városi iskolában használt tankönyv lehetett.
1316 magyar szót tartalmaz, 21 fogalomkör szerint csoportosítva.
Sok olyan szót is felsorol, ami mára már kihalt; pl. hort 'agár', pikonhog 'egy fajta sisak', pakocsa 'csúfolódás', kotorgárt 'pajzs', higy 'fülönfüggõ', egyveng 'testvér'.
Szavainak nagy része még a mainál zártabb magánhangzót mutat; pl. iszop 'iszap', sum 'som', lopus 'lapos'.
Mûvelõdéstörténeti érdekessége, hogy bár részletes leírást ad a Zsigmond korabeli fegyverekrõl, a tûzifegyverek neveit nem ismerteti.
A Schlägli szójegyzék 1405 körül készült, másolója ismeretlen.
A szójegyzék 2140 magyar szót tartalmaz; ezek 32 fogalomkört ölelnek fel.
Szavai között már olyanok is találhatók, amelyek a szellemi mûvelõdés körébe tartoznak; pl. elme, értelem, szándék, ok.
Az irodalmi mûveltség körébe tartozó szavai még pl. a hangszernevek (kürt, síp, gajd 'egy fajta fúvós hangszer', hegedû, lant) és a mulattatók foglalkozásnevei (kürtös, igric 'énekmondó', dobos) is.
Kihalt szavak itt is elõfordulnak, pl. verõ 'kalapács', kõláb 'oszlop', álltetem 'állkapocs'.
Néhány szavában a mainál zártabb magánhangzó jelentkezik; pl.: harum 'három', habus 'habos', orrus 'orros'.
A Soproni szójegyzék egy nagyobb szójegyzék töredéke lehet.
Csupán öt fogalmi csoportot ölel fel, 217 szót tartalmaz.
1435 körül másolták.
Gyakorlatlan, hibás írása arra utal, hogy másolója tanuló lehetett.
Az emlék jóval kisebb ugyan, mint a Besztercei és a Schlägli szójegyzék, de tartalmaz olyan szavakat is, amelyek nincsenek meg a korábbi nagyobb szójegyzékekben.
Egy jász-latin szójegyzékben található az 1422 után készült Jász szójegyzék.
Összesen 6 (esetleg 8) magyar szó van benne. Ezek étel- és italnevek, fõzéshez szükséges dolgok megnevezései, pl. vaj, árpa, fú 'vadkacsa'.
A szójegyzékekhez hasonló típusú szószedet a Rotenburgi János deák magyar nyelvmestere néven ismert emlék.
Szavai német anyanyelvû ember feljegyzései.
A deák 1418-1422 között egy 1418-ban írt latin nyelvû tankönyv lapjára felírta a számára legszükségesebb magyar szavakat és kifejezéseket, így pl. a rokonságneveket, a táplálkozás, mosás, ruházkodás, a mindennapi élet szókincséhez tartozó megnevezéseket. Sõt, feljegyzett néhány obszcén kifejezést is.
A nyelvmester mondattöredékeket, rövid mondatokat is tartalmaz, pl. "tied-e ez ?", "adj te bort!"; "hová mégy?"; "neked szólok".
A világi tárgyú nyelvemlékek között rövidebb-hosszabb glosszákat is találunk.
A Mondseei glosszák elnevezést viselõ 3 szavas glosszát ("ravasz 'róka' átkozta szél") az 1390 körüli években írták a felsõ-ausztriai mondseei apátság legendákat tartalmazó kódexébe.
Egy Esztergomból Bécsbe került iskoláskönyvben találhatók az 1423 körüli idõbõl való Bécsi glosszák.
A glosszákat négy személy írta.
Egyikük, mint neve elárulja, Bélai Jakab német anyanyelvû diák volt, aki a magyar nyelvet együtt tanulhatta a latinnal.
A legterjedelmesebb glosszagyûjtemény a Schlägli glosszák.
Ez 130 szót tartalmaz; 1430 körül másolhatták abba a latin kódexbe, amelyhez a Schlägli szójegyzék volt hozzákötve.
A glosszák többsége fõnév: növény- és állatnév.
A KOR NYELVI RENDSZERE
A szókészlet
A kor nyelvemlékei mind a szókészlet, mind a nyelvtani rendszer alakulása terén a nyelv gazdagodásáról, erõteljes fejlõdésérõl tanúskodnak.
A szókincs magvát továbbra is az õsi örökség szavai: az uráli, finnugor, illetve ugor korból hagyományozódott szavak alkotják.
Élnek a korai, honfoglalás elõtti török és egyéb jövevényszavak is.
Mindezekbõl képzés és összetétel útján ebben az idõben is számos új szó keletkezik.
Ebbõl a korból adatolható pl. a képzett szavak közül a szól, remél, szerez, habozik, forgács, szerzet. Az összetett szavak közül pl. a szerszám, timsó, szûkszerû 'szûk', társzekér jelentkezik.
Eleven a belsõ szóteremtés is; pl. rí, óhajt, köp, hurut 'köhög', üvölt, ah, no, rendül, háborodik.
A belsõ keletkezésû szavak körében nemcsak a fõ szófajok (igék és névszók), hanem az egyéb szófajok is fejlõdést mutatnak.
A határozott névelõ, amelynek kialakulása a korai ómagyar korban kezdõdött el, ebben az idõben már határozottabban elkülönül a fõnévi mutató névmástól, névelõi szerepe megszilárdul.
Ekkor indul meg az egy számnévnek határozatlan névelõvé való fejlõdése is.
A személyes névmások körében megszaporodnak a nyomósító szerepû ön, ten, tennen, minnen 'mi' formák.
Bõvül a kötõszók és módosítószók, a határozószók és az igekötõk tartománya is.
A más népekkel való sûrû érintkezések következtében megnõ a kultúra, a vallás, a mindennapi élet különbözõ területeire, a növény- és állatvilágra, a gazdasági életre vonatkozó jövevényszavak száma is.
Latinból való átvételek pl. cédrus, cinterem, legenda, fundál, július.
Olasz jövevényszavak pl. a lándzsa, egres, mandula, dézsma, füge, korcsolya.
A franciából vehettük át pl. a paraj, lakat, tárgy, címer, kilincs szavunkat.
Németbõl való pl. a bognár, erkély, csûr, font, hóhér, kalmár, lant, példa.
Szláv eredetû pl. a gabona, jászol, ige, pecsét, kapca, galagonya, póráz, lencse, kár, parancsol.
Átvettünk ebben az idõben néhány szót a ruménból (pl. ficsúr) és a kunból is (kalauz).
A tulajdonnevek körében is változás indul meg.
A személynevek a korai ómagyar korban még egyelemûek voltak.
Részben a korábbi világi névadáson alapultak (pl. Fekete, Szõke, Szár 'kopasz'), részben egyházi eredetû, a keresztségben kapott nevekként jelölték viselõjüket (pl. János, Iván, Benedek, Mihály).
A 14. században megkezdõdik a kételemû nevek használata is. A birtokviszonyok alakulása ugyanis szükségessé tette a birtoktulajdonosok nevének pontos megkülönböztetését.
Az egyelemû személynévhez társuló megkülönböztetõ névelem kezdetben latinos formában, a dictus 'mondott, nevezett', vagy filius 'fia' szóval kapcsolódott a keresztnévhez.
Példák a nevekre a Magyar Oklevél-szótárból: Antonius dictus Kerekes 'Kerekesnek nevezett Antal'; Petrus dictus Fekete 'Feketének mondott Péter'; Ladislaum filium Petew 'Petõ fiát, Lászlót'.
A dictus elem késõbb el is maradt a névbõl: Jakobus Oregh 'Öreg Jakab'; Georgii Kun 'Kún György'.
Az apára való utalás is gyakran már magyar elemmel, a fia szóval történik; pl.: Pálfiajános; Demeter fia István.
A késõbbiekben a név megkülönböztetõ eleme öröklõdõ családnévvé vált; pl. (helynevekben): Egrimihályháza; Varjujánosháza.
Az alacsonyabb néposztályokban a családnév csak a 16-17. században alakult ki.
A helynévadásban csökken a helynévképzõvel alkotott (-d, -s, -i képzõs) nevek aránya. Megnõ viszont az összetett nevek száma.
Ezek egyik jellemzõ formája a helységnek a templom védõszentjérõl való elnevezése: Szentjános, Szentimre, Szentanna.
Egy másik gyakori helynévadási szokás a népnévi elõtagú helyneveket hozta létre: Magyarfalu, Németfalu, Oroszmezõ.
A nyelvtani rendszer
A nyelvtani rendszer fejlõdése az õs- és a korai ómagyar korban megkezdett irányban folytatódik tovább.
A legfontosabb hangváltozások, amelyek a nyelvet hangzósabbá s a maihoz hasonlóbbá tették (mint pl. a magánhangzók nyíltabbá válása, a kettõshangzók egyszerûsödése, a mássalhangzók hasonulása), erre az idõre már befejezõdtek vagy befejezõdésükhöz közelednek.
Az eredeti hangállapotot azonban a helyesírás még sokáig õrzi.
A hangváltozások és az ezzel együtt járó különbözõ hangkiegyenlítõdésre irányuló folyamatok következtében változások indulnak meg a szótövekben is.
Az alsó nyelvállású tõvégi magánhangzó (a, e), majd késõbb a középsõ nyelvállású o, ö elszakad a tõtõl és a toldalék részévé válik.
Megindul a mai tõtípusok teljes rendszerének kialakulása; létrejönnek az egy- és többalakú tövek, a v-s tövek különbözõ változatai (pl. bokor: bokrot; mezõ: mezeje; szõ: szövök; ló: lova; keserû: keserves).
Az alaktani rendszer eszközállománya kibõvül.
Az igeképzõk körében a korábban használt egyszerû képzõk mellett megjelennek a különféle összetett képzõk és képzõbokrok is, mint pl.: -ng, -sít, -doz/-dez/-döz, -dokol/-dekel/-dököl, -aszt/-eszt, -asztal/-esztel, -aml/-eml, -lkodik/-lködik.
Feltûnõen nagy az -andó/-endõ, -ván/-vén képzõs igenevek száma.
A névszóképzõk között jelentkezik az -ós/-õs, -atos/-etes, -cska/-cske, -dad/-ded, -lat/-let, -ságos/-séges, -ságú/-ségû, -zat/-zet, a nõ szóból alakult -né.
Az -é birtokjel -i helynévképzõvé válik.
A sorszámneveken megjelenik a kiemelõ -ik jel (pl. harmadik).
Az igeragozásban valamennyi igemódot és igeidõt használják.
A múltban végbement cselekvés, történés kifejezésére különösen gyakori az elbeszélõ múlt (mene, láta) és az összetett folyamatos múlt (megy vala).
A tartós állapot leírására használják igealak helyett a -va/-ve, -ván/-vén, -atta/-ette képzõs igenevet is.
Sõt, ezeket személyjelekkel is ellátják; pl. Bécsi-kódex: nézvéjek 'õk nézték'; Müncheni-kódex: aluvánk 'aludtunk'; Bécsi-kódex: elmenettem 'elmentem', lakattam 'laktam'; Müncheni-kódex: evezettek, 'eveztek'.
A jövõ idõ kifejezése már nemcsak jelen idejû igealakkal történik, hanem az -nd jeles és a fog segédigével szerkesztett formával is.
Az igék idõ- és módhasználatában erõs latin hatás mutatkozik: az alárendelt mondatok igei állítmánya a magyaros nyelvhasználatnak megfelelõ kijelentõ, illetve felszólító mód helyett sokszor feltételes módban áll; pl. Bécsi-kódex: "midõn a király víg volna"; Jókai-kódex: "parancsolá, hogy semmit ne szólna".
A névszóragozás a ragok számának növekedését mutatja.
Ekkor jelentkezik elõször a -szor/-szer/-ször; ebben az idõben válik raggá a kéj, kény szóból a -ként, valamint a kor fõnév ragos alakjaiból a -kor rag.
Új rag a -nként, -nkéd, a -stul/-stül, a -lan/-len is.
A névszójelezésben a birtok többségét jelölõ -i mellett megjelenik az -ai/-ei, majd a -jai/-jei is.
A fõnévi birtokos jelzõs szerkezetekben a birtokos többsége gyakran kifejezõdik a birtokszón is; pl. embereknek házuk.
A kor mondatrendszere változatos volt.
A szövegemlékekben minden mondattípust megtalálunk.
A egyszerû mondatok sorában a leggyakoribb mondatfajta a kijelentõ mondat, de a kérdés, felkiáltás, óhajtás különféle kifejezésformái is jelentkeznek.
Pl. Bécsi-kódex: "Avajha eladattatnánk"; Müncheni-kódex: "Jaj tinektek", "Ne akarj félned".
A mondatokat vagy elválasztó írásjel nélkül, vagy ponttal, illetve vesszõvel elválasztva tagolják.
A kérdõjelet és felkiáltójelet még nem ismerik.
A mondat állítmányaként gyakran fordul elõ igenév is; pl. Jókai-kódex: "õ vala jövendõ"; Müncheni-kódex: "Valának evõk és ivók", "valának csudálkodók".
Az alany és az állítmány számbeli egyeztetése sokszor a latin egyeztetés mintáját követi: a mennyiségjelzõs vagy gyûjtõnévi alany után többes számú állítmány áll; pl. Müncheni-kódex: "hallák a két tanítvány"; "a gyülekezet egybe gyülekezének".
A mondatokban az igét és az igenevet - mint azelõtt is - tárggyal és különbözõ határozókkal bõvítették.
A szabad határozók tárháza bõvül, s megnõ az elvont viszonyokat kifejezõ kötött határozók száma is.
A fõnév bõvítményei közül a minõségjelzõ gyakran fõnévi szófajú (anyagnév, színnév, rokonságot, foglalkozást jelölõ) szó.
Ez a helyzet elõsegítette a fõnévi-melléknévi kettõs szófajúság kialakulását.
A melléknévi igenévi jelzõk körében ekkor jelentkezik elõször a beálló melléknévi igenév: hallandó 'hallásra alkalmas' fülek, keresendõ, szeretendõ alázatosság, tisztelendõ fiú.
Gyakori jelzõként a határozóval bõvülõ való igenév is; Jókai-kódex: "Szent sebekrõl való csuda"; Besztercei szójegyzék: "mívesnek való étek".
A mennyiségjelzõs szó latin hatásra sokszor többes számban áll; pl. harminc napok, két latrok.
A birtokos jelzõs szerkezetekben megszaporodik a birokviszonyt erõsebben hangsúlyozó -nak/-nek ragos birtokos jelzõk száma: Izraelnek fiai, Szamaritánusoknak városai.
Az értelmezõ jelzõ aránylag ritka.
Szerepe elsõsorban a hangulatfestés és a jelzett szó pontosabb, körülírással való meghatározása.
A melléknév bõvítése általános.
Bõvítménye mindig határozó; ez már gyakran kötött szerkesztésmódú, s különféle elvont jelentéstani viszonyokat fejez ki.
A számnév és a határozószó bõvítése aránylag ritkán fordul elõ.
Az összetett mondatoknak jobbára valamennyi ma is használatos alá- és mellérendelõ típusa elõfordul.
Ez is igazolja, hogy a kor nyelve már alkalmas a legkülönfélébb jelentésbeli és logikai viszonyok kifejezésére.
A mellékmondatok igemód- és idõegyeztetésében viszont még erõs a latin hatás.
A latin nyelvtõl való elszakadás csak a következõ nyelvtörténeti korszakban indul meg.
IRODALOM
MÛVELTSÉGI VISZONYOK
A nyelv
Az Anjou-kor jelentõs változást hozott az irodalom történetében Magyarországon: egy eredetileg francia-olasz anyanyelvû uralkodóház került a trónra, melynek politikai és kulturális irányultságát korszakunkon végig a dinasztia eredete határozta meg.
Az itáliai kapcsolatok elsõsorban a latin irodalom stílusán, érdeklõdésén és mûfaji jellemzõin éreztették hatásukat.
Az irodalom mûfaji gazdagsága az Árpád-korihoz képest szegényedett, hangvétele ugyanakkor világiassá vált.
Az irodalom nyelve ugyan továbbra is túlnyomó részben a latin maradt: a történeti irodalom és költészet elsõsorban ezen íródott, de emellett jelentõs német nyelvû mû is született az uralkodói udvarban.
A szász mesterdalnok, Mügelni Heinrich a magyar krónikák valamelyik változatát alapul véve anyanyelvén megírta a magyarok történetét.
De nem csak külföldi írt németül: végig a 14. századon Szepesszombatban németül vezettek történeti feljegyzéseket, s 1370 táján a szepesi szászok anyanyelvükön foglaltatták írásba jogkönyvüket (Zipser Willkür).
1405 után ugyanezt tették Buda német ajkú polgárai is (Budai jogkönyv).
Ehhez járult a század folyamán a magyar nyelvû irodalom kiterjedése.
Hátterében bizonnyal az egyházi kultúra elvilágiasulása állt, alkotói pedig a laikus mozgalom mindenkori mozgatói, a koldulórendi szerzetesek voltak, akik latinból készült fordításokkal kívántak gondoskodni a latinul nem tudó apácák lelki igényeirõl.
Egyes vélemények szerint a 14. század elején egy latinul tudó apáca kezén született meg a domonkos apácák körében rendkívül népszerû magyar szent, Árpád-házi Szent Margit életrajzának magyar fordítása, melyet a század második felében talán már át is dolgoztak.
A század végén ezt követte az elsõ teljes magyar nyelvû kódex: a Jókai-kódex Szent Ferenc legendájának fordításával.
Nem szabad megfeledkezni a koldulórendiek hithirdetõ tevékenységérõl sem, hisz prédikációik az egyházi mûveltség közvetítõ eszközei s a magyar irodalmi nyelv kifejlesztõi voltak egyszersmind.
Nem kisebb a jelentõsége annak, hogy 1420-1430 táján két szerémségi pap, Tamás kamanci oltáros és Újlaki Bálint belcsényi plébános, akik a prágai egyetemen esetleg megismerkedtek a huszitizmus tanaival is, magyarra fordították a Biblia nagyobb részét.
Fordításukat késõbbi másolatok õrizték meg (Bécsi-kódex 1450 körül; Müncheni-kódex 1466, Apor-kódex 15. század vége).
A Huszita Biblia megszületése egy újfajta szellemiség elterjedésének jele és új igény követelménye volt, mely szerint a vallás a korábbi kollektív formákkal ellentétben az emberek személyes ügyévé lett.
A ferencesek egyházi keretek között maradt mozgalmát Husz tanai egészítették ki, igaz a hivatalos megítélés szerint az egyház felfogásának ellenében.
Az anyanyelv és a latin viszonyának és szoros kapcsolatának bizonyítékai, egyben becses emlékei nyelvünk történetének azok a szójegyzékek, melyek a latin kifejezések magyar megfelelõit adják meg.
Az elsõ ilyen lajstrom 1380-1410 között született, amikor is Szlavóniai György lemásolta a Besztercei szójegyzéket, mely témák szerint rendezve 1316 szót tartalmaz.
Vele közel egyidõben, 1410 elõtt egy ismeretlen másoló elkészítette a Schlägli szójegyzéket, mely megtartotta a tematikus rendet, de a benne található szavak száma már jelentõsen meghaladta a kétezret.
Ezek talán iskolai céllal készültek, szemben Rotenburgi János deák latin nyelvkönyvével, melyet idegenek, talán németek számára 1418-1422 között Budán magyar szómagyarázatokkal is ellátott.
Azon legfontosabb magyar kifejezések latin és német magyarázataival, melyek az érintkezéshez elengedhetetlenek voltak Magyarország földjén.
Szóbeliség és laikus irodalom
Az írásbeliség mellé immár bizton megfogható emlékekkel sorakozott fel a szóbeliség is.
Zsigmond király uralkodásával bezárólag bizonnyal születtek történeti tárgyú énekek, melyek egy-egy fõúr kiemelkedõ cselekedeteit mesélték el.
Thuróczy János krónikájában magyar énekre hivatkozva meséli el, hogyan nézett bátran szembe hóhérával a Zsigmond ellen fellázadt fõúr, Kont István 1388-ban.
A 16. században még ismertek éneket Záh Felicián merényletérõl, s ha igaz, Ozorai Pipóról is volt ilyen.
Az 1411-ben az írországi Szent Patrik purgatóriumába aláereszkedõ Tar Lõrinc látomásairól, "pokoljárásáról" szóló ének töredéke bekerült Tinódi Sebestyén verses krónikájába.
A Toldi-monda ugyan kései, 16. századi lejegyzésû, tartalmi elemei azonban világosan mutatják, hogy legkésõbb Zsigmond uralkodása alatt kiformálódott az alapanyaga, mintája pedig a kor népszerû francia mûfaja, a chanson de geste volt.
Az udvari/lovagi irodalom eme darabjai részben a népnyelvû történeti ének emlékei, részben a latin nyelvû lovagi költészet fordításban fennmaradt alkotásai.
Feltehetõ, hogy a 11-13. századi krónikások által létrehozott mondák, kalandos történetek a latinul tudó világi énekmondók, vágánsköltõk révén eljutottak a népi epika alkotóihoz is, s fordítva: a sírból kikelõ, a magyarokat a tatárok ellen megsegítõ Szent László király alakja ugyancsak az õ révükön kerülhetett a népi énekköltészetbõl a krónikás irodalomba.
Az írástudás kiterjedése: az írásbeliség laicizálódása
A 14. század köztudomásúlag az írásbeliség széles elterjedésének a kora.
A papi pályán indulók közül egyre többen döntenek úgy, hogy iskolában szerzett tudásukat világiként értékesítik: így lesz a latin clericus (klerikus, a papi rend tagja) lassanként a litteratus (tanult, iskolázott, írástudó ember) mellett a magyar deák szó megfelelõje illetve szinonimája.
Ezek a papi hivatást elhagyók kezdetben mezõvárosoknál, hiteleshelyeknél helyezkednek el jegyzõként (mint Bertalan vasvári jegyzõ s István, a pannonhalmi hiteleshely vezetõje), a század folyamán azonban már a királyi kancellária is alkalmaz világi írástudókat (pl. õri István mester), s a királyi kúria bíróságainak irodáit már rendszeresen laikus ítélõmesterek vezetik (pl. Szepesi Jakab késõbbi országbíró).
A világi írástudók megjelenése az egyházi pályán maradók tekintélyét csorbította.
Valószínûleg a két réteg ellentétének tudható be, hogy a 14. század derekán Uzsai János mester már igyekezett a deákokat kirekeszteni a papi kiváltságok élvezõinek körébõl.
Az írástudásukból élõ, néha magas pályát befutó világi értelmiségiek mellett azonban ott találjuk az arisztokrácia olyan képviselõit is, mint Himfi Benedek, aki latin nyelven levelezett a koldulórendi ismerõseivel csakúgy, mint temesi jobbágyaival, s Lajos király követe volt az avignoni pápai udvarban.
Személyében szerencsésen mutatkozik meg a koldulórendek iránt megnyilvánuló erõs érdeklõdés és a laikus kultúra szoros összefonódása.
A tér kiszélesedése
Tar Lõrinc is saját kezûleg fogalmazhatta családtagjaihoz intézett levelét.
Az Árpádok-korában a világi társadalom képviselõi jobbára csak királyi nász esetén jutottak kapcsolatba a nyugati arisztokráciával.
A 14. században már nem csak külföldiek áramlottak Magyarországra, I. Lajos király itáliai hadjáratai és Zsigmond király európai utazásai, s egyáltalán a kiterjedt diplomáciai és vallási kapcsolatok most már kiváló alkalmat teremtettek arra, hogy a magyar arisztokrácia széles rétegei szülõföldjükön szembesüljenek olasz, francia, angol társaik kultúrájával és felvegyék azok szokásait, szemléletét, világlátását.
Lajos magyar zsoldosvezérei nem egy esetben Itáliában maradtak a hadjárat befejezése után is, Zsigmond fõurai pedig kihasználták uralkodójuk utazó hajlamát arra, hogy a nyugati kultúrával kapcsolatos kíváncsiságukat kielégítsék.
Ennek egyik jelentõs vonatkozása az irodalom iránti igény megnövekedése és a vele való megismerkedés volt.
Tar Lõrinc - aki, mint mondottuk, tudott írni-olvasni - látomásai arról vallanak, hogy a Szent Patrik poklát megjárt fõúrnak (a látomásokat írásba foglaló jegyzõtõl függetlenül is) voltak bizonyos ismeretei a nyugati látomásirodalomból.
A külföldi vállalkozások tágították az egyházi szerzõk szemhatárát: Kétyi János Lajos király hadjáratairól szerzett munkája ékesen vall arról, hogy szerzõje az események közvetlen résztvevõje volt.
Az iskolázás
A magyarországi tanulók az Anjouk korában, a századelõ zûrzavaros évtizedeinek visszaesését követõen, továbbra is szívesen látogatták a külföldi egyetemeket.
Az Árpád-kor végi itáliai túlsúly Párizzsal szemben a 14. század közepétõl csaknem kizárólagossá lett, jóformán csak olyan hallgatókról van tudomásunk, akik itáliai egyetemeken, Bolognában vagy Padovában végeztek jogi tanulmányokat, bár 1366-ban három Párizsban végzett magisterrel is büszkélkedhetett a magyar uralkodó udvara.
Lajos király a nápolyi hadjáratokat követõen, mintegy azok gyümölcseként, kezdte fiatal híveit és káplánjait a jogtudomány leghíresebb iskoláiba járatni, tanulmányi idejük alatti ellátásukról pedig egyházi javadalmak útján gondoskodott.
Ily módon tanult Itáliában Alsáni Bálint, az ifjabb Himfi Benedek, Czudar Imre és Kanizsai János, akikre tanulmányaik révén fényes pályafutás várt.
A nagy múltú iskolák mellett azonban megjelentek az újak: a prágai (1348), krakkói (1364) és bécsi (1365) egyetemek is.
A prágai egyetemet az 1380-as évektõl, a krakkóit a 15. század elejétõl, a bécsit 1368-tól látogatták nagy számban magyarországi tanulók, utóbbin 1384-ben megszervezõdött a közép-európai népek fiait egyesítõ Natio Hungarica is.
1367-ben aztán V. Orbán pápa Lajos király kérésére jóváhagyta a pécsi egyetem felállítását, ahol egészen 1390 körül történt elsorvadásáig bölcsész és jogi oktatás folyt.
Az egyetem kancellárjai (Alsáni Bálint pécsi püspök) és tanárai (Galvano di Bologna) között egyaránt találunk egykori bolognai diákokat és tanárokat.
Elhalása után a prágai egyetem vette át hallgatóit, így pl. Wyderai Pétert, aki Pécsett az 1380-as években babérkoszorús (baccalarius) fokozatot szerzett.
Talán a pécsi egyetem pótlása volt célja Zsigmond királynak, mikor 1390 táján egyetemalapításba fogott Óbudán.
A megszervezõdött egyetemet 1395-ben IX. Bonifác pápa erõsítette meg, aki az egyetem elsõ kancellárjává Szántai Lukács óbudai prépostot nevezte ki.
Hosszú bizonytalankodás után 1410-ben került sor az egyetem újraalapítására, amikor is négy karból álló intézmény létesült a párizsi, bolognai, oxfordi és kölni egyetemek kiváltságaival.
A tanulni vágyók egyaránt hallgathatták a teológiát, mindkét jogot, orvoslást és bölcsészetet.
A konstanzi zsinaton aztán a címerrel is rendelkezõ egyetem négy kara képviseltette magát.
Az óbudai egyetem a 15. század eleji virágzás után szintén elhalt, 1465-ben az Academia Istropolitana megalapításakor újfent az volt az érvelés lényege, hogy Magyarországon ekkor már nem volt egyetem.
A koldulórendi fõiskolák sorában a domonkosok Árpád-kor végi budai fõiskoláját a ferencesek esztergomi studium generaléja követte, melyre 1411-tõl fogva vannak határozott adatok.
Az az iskolatípus azonban, ahol a világiak tehettek szert gyakorlati tudásra, továbbra is fõképpen a káptalani iskola volt.
A káptalanok némelyikében a 14-15. században igen magas szintû oktatás folyt.
Az 1397. évi esztergomi egyházlátogatási jegyzõkönyv részletekbe menõen szabályozza az ekkor már az írásbeliség irányításával elfoglalt olvasókanonok (lector), valamint a káptalani iskolát irányító helyettese (sublector) kötelmeit, melyek között kiemelten szerepel, hogy a szegény tanulókat és a kanonokok rokonait ingyen kötelesek oktatni.
Az oktatás az írás-olvasás tanításától az egyetemi artes oktatásáig terjedt, melynek keretében nagy hangsúlyt helyeztek a fogalmazás mûvészetének (mely egyben az irodalmi alkotás alapjait is magába foglalta!) az ókori rétorikából kifejlõdött tárgyára.
A 14. század közepén az egri káptalani iskola olvasókanonokja, Uzsai János erre saját mintagyûjteményt szerkesztett, 1419-1423 között pedig az esztergomi iskola tanára, Zákáni Tamás négy hallgatójával az akkori tananyagot összefoglaló kódexet másoltatott.
A tanulmányokat elõsegítõ, egyébként sajátos módon az egyetemi oktatáshoz kötõdõ kollégiumi támogatási forma is teret nyert a káptalani iskolázás mellett.
A kollégiumban egyrészt önálló oktatás folyt, másrészt az intézmény anyagilag támogatta hallgatóinak további tanulmányait.
A 14. század végén az esztergomi káptalanban Budai János barsi fõesperes négy budai házának jövedelmébõl hozott létre olyan alapítványt, melynek neve Collegium Christi pauperum scolarium (a szegény tanulók Krisztus-kollégiuma) lett, s melynek célja legfõképpen az volt, hogy a káptalani iskolában tanult szegény sorú, de tehetséges diákok tanulmányait elõsegítse.
Az 1399-ben IX. Bonifác pápa által jóváhagyott intézmény a 16. század közepéig jól mûködött: saját könyvtára is lehetõvé tette a hallgatók tudományokban való alapos elmélyedését.
Könyvek és könyvtárak
A 14. századtól fogva a könyv korábbi kincs jellegével szemben egyre nagyobb számú ember személyes szükségletévé vált.
Az iránta való igény mind olcsóbb elõállítást kívánt, ezért tehát a század végére megjelentek a papír kódexek, s a korábbi díszes könyvírások (textualis) helyett a kódexekbe is bevonult az oklevelezésben begyakorolt gyakorlati írás (cursiva).
A legfõbb írómûhely ekkoriban már nem a kolostorok írószobája (scriptorium) volt, hanem a királyi udvar másolómûhelye, az egyetemek jegyzeteket elõállító manufaktúrája, egyszóval a laikus másolóhelyek.
Kevés díszes kódex maradt fenn, ami talán az igények megváltozásának a jele: a hangsúly a tartalomra helyezõdött át.
Az Anjou királyok udvarában mûködött másolómûhely, melynek azonosítható termékei is korunkra maradtak.
A Képes Krónika és az Oxfordban õrzött Secreta secretorum-kódex az 1370-es években készült korabeli mércével igen magas színvonalon, miniátorukat korábban Meggyesi Miklóssal azonosították.
Ugyanebbe a körbe sorolható Nekcsei Demeter bíboros érsek díszes Bibliája is.
Nem kizárt, hogy a Magyar Anjou Legendárium is itt készült.
Ezen kéziratok általában ajándékozás illetve az uralkodóház valamelyik tagjának oktatása céljából készültek, elsõsorban tehát nem gyakorlati, hanem reprezentációs céllal.
Velük ellentétben a használati kódexek rendkívül egyszerûek és dísztelenek, fõképp ferences és ágostonos mûhelyekben készültek.
Ahogy a laikusok igénye az írásoktatás súlypontját a káptalani iskolákra helyezte, úgy nõtt meg a káptalani könyvtárak jelentõsége.
A 15. század elsõ harmadából a veszprémi káptalannak több könyvjegyzéke is az utókorra maradt, s ezekkel azonos idõbõl ismeretes a pozsonyi káptalan lajstroma is.
A jegyzékekbõl nyerhetõ kép részletesebb az elõbbieknél, megállapítható belõlük, hogy a káptalani könyvtár a korábbiaknál is fokozottabb mértékben igyekezett gyakorlati célokat szolgálni.
Túlnyomó a jegyzékekben a jogi könyvek csoportja, mely az iskolai gyakorlati oktatást és a káptalanban élõ fõesperesek bíráskodási tevékenységét segítette.
Mellettük szerepelnek természetesen teológiai és a napi liturgia végzésének szolgálatában álló könyvek is, de elvétve Ciceró és Arisztotelész, valamint középkori történetírók munkáival találkozhatunk.
A 15. század elején a zágrábi káptalan könyvjegyzékeiben 225 kötet szerepel, többségükben liturgikus, lelkipásztori és egyházkormányzati munkák, vannak azonban köztük egyetemi jegyzetek is.
Egészében megállapítható, hogy ez a káptalani könyvállomány az elõzõ két-három évszázad könyvtermését reprezentálja.
Hasonló jellegû lehetett a 24 szepesi plébános testvérületének (confraternitas) könyvtára is.
SZERZÕK, MÛFAJOK, MÛVEK
Az új életérzés
A 14. század Európa-szerte a nagy változások kora.
Még ízig-vérig középkori világ, melyet azonban olyan uralkodók kormányoznak, akiket már megérintett az új világ.
Nagy Lajos és bárói többnyire ferencesek közül választották gyóntatóikat, akik nem egyszer irodalmi mûvek szerzõiként az új típusú vallásos érzés tolmácsolói lettek.
A vallásosság formáinak egyénivé és személyessé válása már egy újfajta világnézet útját egyengette, a humanizmusét, mely az egyént állította érdeklõdése középpontjába.
A mûvelt rétegeket ugyan még mindig az épp csak imént virágba szökött udvari/lovagi eszmények lelkesítik, ám egyre sûrûsödnek egy új életérzés jelei: Lajos király levelezést folytatott a költõ Petrarcával és Coluccio Salutatival, a híres firenzei kancellárral.
Padova humanistája, Giovanni da Ravenna Lajos orvosának fiaként Magyarországon született.
Zsigmond király idehívta Pier Paolo Vergeriót, a humanizmus egyik legjelentõsebb elõfutárát.
Dante Divina Commediaját, a korai reneszánsz elsõ alkotását már Lajos idejében ismerték idehaza, latin fordítását pedig Giovanni Serravalle megküldte Zsigmond számára.
Magyarországiak külföldön, külföldiek Magyarországon
A latin irodalmi anyanyelv és az egyházszervezet továbbra is jó esélyeket biztosított a Magyarországról elszármazott alkotók számára a társadalmi érvényesüléshez.
Az Ágoston-rendi Magyarországi Sándor 1302-tõl párizsi tanulmányai után az egyetem magisztere lett, akinek véleményét késõbb nem egyszer idézték kommentár-szerzõ tanítványai.
Magyarországi Herbord több mûvérõl is tudunk, írt zsoltárkommentárt és szentbeszédeket, valamint eretnekellenes értekezést.
Írói tevékenysége bizonnyal jelentõsen hozzájárult, hogy élete végén Bergamó püspökévé lehetett.
A 14. század végén Bécsben tanárkodott Magyar László (Ladislaus Ungarus), õ a vadászsólymok gondozásáról írt értekezést.
Továbbra is érkeztek Magyarországra szép számban külföldi alkotók.
Mügelni Heinrich német mesterdalnok a cseh király és a császár udvara után feltehetõleg Budára is eljutott.
1333-mal bezárólag egyik patrónusa, IV. Rudolf osztrák herceg számára anyanyelvén foglalta össze a magyar történetet, forrásul a Hartvik-féle István-legenda mellett egy olyan krónika-változatot is használt, melynek II. Géza és III. István korára vonatkozó megjegyzései mára már eredeti formájukban elvesztek.
1361 körül I. Lajos királynak ajánlotta Ritmikus Krónika címû latin nyelvû történeti munkáját, melyben négy részben, különbözõ ritmusképletû, hangsúlyos-rímes szakaszokban 1072-ig foglalta össze a magyarok történetét.
Mária királynõ udvarában volt velencei követ Lorenzo de Monacis, feltehetõleg itt fogalmazta a királynõnek ajánlott eposzát II. (Kis) Károly szerencsétlen uralkodásáról (Carmen seu historia de Carolo II. cognomento Parvo, rege Hungariae), melyet prózában Thuróczy is átvett krónikájába.
Az Anjou-kori történetírás emlékei
A Károly-kori budai minorita
A 14. század a múlt iránti érdeklõdés virágzásának kora, a történeti irodalom mûfaji gazdagságában és terjedelmében is uralja az irodalmat.
A városi lakosság és az egyházi intézmények tagjainak körében ekkoriban indul meg a történeti emlékezet megörökítése (pl. Szepesszombati Krónika).
Az új vallásosság képviselõi, a ferencesek az Anjouk korában új színfoltot hoztak a magyarországi történetírásba.
Az 1330-as évek elsõ felében a korábbi monográfikus jellegû gesztákkal szemben megszületett az átfogó nemzettörténet iránti igény.
Bizonnyal egy budai ferences, kinek nevét nem ismerjük, egyesítette a 13. század végi történetírás emlékeit, Kézai Simon és Ákos mester mûveit, s az így létrejött szöveget 1334-ig folytatta.
Szerzõi munkája azonban nem szorítkozott pusztán a folytatásra, hisz feltehetõleg õ volt az, aki a Bánk bán merényletérõl szóló részt Záh Felicián tettétõl elborzadva megszövegezte.
A szerzõt írásában erõsen befolyásolta - a ferences történetírást egyébként is jellemzõ - anekdotázó hajlam.
Így születhetett meg a tollán néhány részletesen kifejtett epizód: Ottó király miképpen vesztette el a koronát, hogyan átkozták ki a budaiak a pápát, vagy miképpen váltott ruhát a csatában Szécsi Dezsõvel Károly király.
Bár szerkesztési módszere lazaságokat enged meg, stílusa élénk, tudatosan alkalmazza a ritmikus prózát, a hasonlatokat, képes kifejezéseket és a színes fordulatokat, láthatólag a szerzõ célja az volt, hogy mûvészetével lebilincselje olvasóját.
Munkája önálló formában nem maradt korunkra, csak a Budai Krónika családjának kódexei tartották fenn.
A Képes Krónika
1358-ban - bizonnyal a király kívánságára - újabb nagy történetírói vállalkozás született, melynek célja a magyar történetnek reprezentatív formában való bemutatása volt.
Bár mûvében nem nevezi meg magát, a szerzõt többen Kálti Márk székesfehérvári õrkanonokkal, a királyi kincstár és levéltár õrzõjével tartják azonosnak.
Módszere megegyezett a korábbi krónikásokéval: részben összeszerkesztette a korábbi szövegeket, részben pedig újabb fejezeteket írt hozzájuk.
A Károly-kori szerkesztést vette alapul, s abba valamelyik akkor már igen régi krónikából fejezeteket illetve hosszabb-rövidebb szövegrészeket szúrt be (interpolált).
Minden valószínûség szerint õ volt az a szerkesztõ, aki elõvette a Gesta Ladislai regis címen Kálmán király udvarában írt gesztát, s ezt állította mûve középpontjába.
Ezzel tudatosan az Anjou udvar lovageszményét, Szent László királyt tette a mû fõszereplõjévé.
Terjedelmes részeket vett át még a III. István korában született gesztából is.
A szerzõ udvari pap mivolta erõsen rányomta bélyegét munkájára.
Szemléletét és szerkesztési módszerét az ábrázolni kívánt eszmény következetes szem elõtt tartása határozta meg.
Mûve elé rövid értekezésnek is beillõ elõbeszédet, prológust írt, melyben összefoglalta az Anjou-kori állameszmét helyettesítõ királyeszme lényegét: minden hatalom Istentõl van, s Isten ülteti trónjukra a királyokat azért, hogy népeiket Isten mennybéli uralmának mintájára békességben és bõségben kormányozzák, s a lelkeket ily módon Isten ítélõszéke elé vezessék.
A középkor végén minden eddiginél határozottabban fogalmazódott itt meg a Karoling-kor uralkodóképe.
A szerzõ teológiai mûveltségét és képzettségét dicséri, hogy más auktoritások mellett prológusában a "történelem mesterére" (magister historiarum = õt ábrázolja a Képes Krónika méltán híressé vált miniatúrája), Petrus Comestorra hivatkozik és idéz is tõle, valamint Nicolaus de Lyra munkáját is használja és idézi.
A krónika hangvételével, stílusával és tudatos szerkesztésmódjával világosan elárulja, hogy szerzõje az udvarban élt és felfogásában erõsen különbözött pár évtizeddel korábban író minorita elõdjétõl.
Az õ mûve sem maradt fenn eredeti formában, csak egy 1370 táján másolt, ajándéknak szánt díszkéziratban, mely az 1330. évi események elmondásánál megszakad (ezt egyesek Kálti Márk halálával magyarázzák), valamint ennek leszármazóiban, a Képes Krónika krónikacsaládjában.
Küküllei János
A történetszemlélet igazi változását a biográfia mûfajának megjelenése jelzi.
Küküllei János, aki pályáját világi írástudóként kezdte a királyi udvarban, s csak az 1350-es évek elsõ felében lépett egyházi pályára, Chronicon de Ludovico rege címmel az 1360-as években egy életrajz (vita) írásába fogott, melynek elsõ 25 fejezetében szemtanúként összefoglalta a nápolyi hadjáratok eseményeit.
Munkáját 1382 után újabb 30 fejezettel egészítette ki, ebben az öreg király tetteit és tulajdonságait állította érzelemgazdag ábrázolása középpontjába.
Mintául az Anjouk által különösen tisztelt õs, (IX.) Szent Lajos király Guillelmus de Nangis által írt életrajzát választotta.
Küküllei módszerére jellemzõ, hogy kancelláriai emberként hozzájutott az oklevelekhez, mûvébe a korábbiaknál nagyobb mértékben emelt be szó szerint oklevélrészeket (arengákat, narrációkat).
Ugyanakkor az eszményi uralkodó képének megfogalmazása érdekében a tények esetenkénti megváltoztatásától sem riadt vissza.
Mûve végsõ soron a kora középkor királytükreinek, s a java középkor szentkirály életrajzainak korszerû változata, melyben az anyagot az ábrázolni kívánt eszmény uralja.
A szerzõt jellemzi a gondos szerkesztés és a szabályosan alkalmazott ritmikus próza.
Forrásai között természetes módon szerepel Lajos király kedvenc olvasmánya, a Secreta secretorum, mely Nagy Sándor alakját állította a fõhõs mellé mércéül (ennek Lajos udvari mûhelyébõl kikerült kódexét Oxfordban õrzik), de hivatkozik Aristotelészre és Vegetius hadtudományi munkájára is.
Küküllei mûve önálló formában nem maradt fenn, azonban Thuróczy János krónikája mellett bekerült a Budai és a Dubnici Krónikába is.
A Névtelen Minorita
Ugyancsak a nápolyi események részletekbe menõ ábrázolása áll a középpontjában annak a krónikatöredéknek, mely a Dubnici Krónika szövegében jutott korunkra.
Már rég megállapították róla, hogy egy nagyobb terjedelmû, önálló krónikás alkotás kiszakadt része, melynek szerzõje bizonnyal a király környezetében élõ ferences szerzetes volt, s mûvét 1345-1355 között írta.
Ennek ismeretében méltán fordult a figyelem Kétyi (Egri) János felé, a király és anyja gyóntatójára.
A szerzõ a ferences történetírás hagyományaihoz ragaszkodott, mûvét nem annyira a tervszerû szerkezet, mint inkább a szerzõ anekdotázó kedve határozta meg.
Ennek a következménye a sok, részletesen kidolgozott, novellaszerû történet s a helyi jelentõségû események megörökítése is.
Nyelvezete, hangvétele néha népiesen vaskos (magyar nyelvû szórványt is leírt!), ugyanakkor stílusfordulataival, képgazdagságával az olvasó figyelmének lekötésén fáradozik.
Latinsága eltér a szokásostól, a ritmikussal szemben az ekkor már archaikus, éppen ezért népiesen ható rímes prózát részesíti elõnyben.
A cselekményt András herceg meggyilkolásával indítja, az esemény érzelmi vonatkozásaival készíti elõ az olvasót a folytatásra.
A mû középpontjában az udvari/lovagi eszmény hangsúlyozása áll, mely akkor nyeri el végsõ értelmét, mikor a szerzõ arról beszél, hogy az Anjouk szentkirály eszménye, László kikelt váradi sírjából, hogy Lackfi András seregét megsegítse.
Ennek jegyében a történet seregszemlék, párviadalok és egyéni teljesítmények sorozatává lesz, mely a Névtelen Minorita munkáját egyedi hangvételûvé teszi a magyar középkor irodalmában.
Az egyháztörténet kezdetei
A 14. század elsõ felében feléled az érdeklõdés egyes egyházi intézmények múltja iránt.
1334 körül Zágrábban összeállítják a káptalan statutumait, s ezeknek az élére egy, a káptalan alapításától 1354-ig terjedõ krónikát illesztenek történeti háttér gyanánt.
Ahol országos eseményekrõl szól a krónika, ott a 14. századi krónikaszerkesztményt kivonatolja.
A Zágrábi Krónika alapján 1374-ben Imre váradi olvasókanonok (1370-1376) a váradi káptalan statutumainak élére ugyanezt a krónikát illesztette (Váradi Krónika), de a Budai Krónika valamelyik kódexe alapján javította a zágrábi szövegét (Chartularium capituli Varadiensis), s egy váradi püspöklistával toldotta meg.
Az utóbbi szöveg a Szent László-kori alapítástól 1354-ig adja elõ az eseményeket.
Mindkét szöveg elsõ része csonkán hagyományozódott, a második rész 22 fejezetbõl áll.
A ferencesek rendtörténetük iránti érdeklõdésében bizonnyal szerepet játszott az a törekvés, hogy a szigorúbb rendtartású rendi ág saját létét és álláspontját igazolja a múlt tényeivel.
Az 1339-ben alapított bosnyák rendtartomány tizenegyedik vikáriusa, Szalkai Balázs (1420-1433) kezdte meg az anyaggyûjtést: összeállította a vikáriusok listáját és a rendi okmányokat.
A folytató az alapítás elõzményeit egy egyetemes rendtörténetbõl vette át, majd ezt követõen a rendi hagyományokból és egyéb forrásokból szerezte adatait.
Ebbõl az 1313-mal kezdõdõ munkából tudjuk, hogy az 1320-as években a magyar ferencesek is bekapcsolódtak a pápaság és a koldulórendek vitájába, s többen arról értekeztek, hogy eretnekségnek számít-e a vagyonközösség hirdetése.
A vallásos irodalom
A sermo-irodalom
Károly király haláláról és temetésérõl egyedülállóan részletes és színesen megrajzolt beszámolót tartott fenn a Budai, a Dubnici és Thuróczy János krónikája.
A beszámoló kései hagyományozódása ellenére kétségtelenül egykorú és szemtanú szerzõ mûve, akinek a bevezetõ szavai után Telegdi Csanád érsek halotti búcsúztatója következik.
A szerzõ számára ez utóbbi adta az ihletést saját elmélkedésének megfogalmazásához.
Amellett, hogy az érzelmi hatást retorikus képeivel híven adja vissza, az érsek beszédének szerkezete és gondolatmenete, érvelési rendszere meglepõ rokonságot mutat a Halotti beszédével, aminek a magyarázata csak az lehet, hogy a kora középkortól fogva Magyarországon kialakult és liturgikus formulává merevedett a halott fölött mondandó beszéd szerkezete.
A tanult papság körében szükségszerûen közkedvelt mûfaj volt a szentbeszéd, a prédikáció, mely a klérust az irodalom közvetítõjévé tette.
A prédikáló papok szerepe a népnyelv irodalmi szintre emelésében ennél fogva felbecsülhetetlen.
Ugyan sermókat író magyarországi szerzõkrõl nem kevés tudósítás szól, emlékkel csak kevéssel rendelkezünk.
A hagiográfia: a Gellért-legenda
Annak ellenére, hogy a szentkirályok tisztelete az Anjou-udvarban szökkent igazán virágba, a szentek életrajzaival való foglalatoskodás az Anjou-korban jobbára a kódexek másolásában merült ki, kevés eredeti alkotás maradt fenn.
Biztos adatok szólnak arról, hogy Szent István nyughelye mellett, a székesfehérvári õrkanonok felügyelete alatt a királyi kincstárban egy olyan kódexét õrizték a Hartvik-féle István-legendának, melyet országszerte hivatalosnak tekintettek.
Ezért történhetett az, hogy a pannonhalmi apát 1349-ben a konventi jegyzõt küldte Székesfehérvárra, hogy az ottani káptalan hiteleshelyével oklevélbe írassa át az István-legenda azon részét, mely a somogyi tizedek Pannonhalma számára történt adományozásáról szólt.
Amikor ugyanezen évben Lajos parancsot intézett a fehérvári káptalanhoz, hogy a karakói várjobbágyok szabadsága dolgában vizsgálja meg Szent István legendáját, a káptalan azt válaszolta, hogy nem teljesíthette az uralkodó parancsát, minthogy Lajos apja a legendát Visegrádra vitette.
Némi eredetiséget mégsem tagadhatunk meg a 12. századi õsszöveg alapján a 14. század végén íródott Gellért-legendától.
A Nagyobb Legenda néven számon tartott alkotás a korai szöveget bõségesen kivonatolta, sok helyütt átfogalmazta, néhol kisebb beszúrásokkal, végül a Gellért csodáiról szóló kiegészítéssel látta el.
Az utolsó fejezetben az ismeretlen szerzõ leírja, hogy I. Károly király özvegye, Erzsébet királyné is Gellért érdemei folytán gyógyult meg, s ezért díszes ezüst koporsót készíttetett Gellért ereklyéinek.
Végül feljegyezte az ismeretlen szerkesztõ, hogy Erzsébet 1381-ben (modern idõszámítás szerint 1380-ban) halt meg, s az általa alapított budai klarissza klastromban temették el.
Az új legenda összeszerkesztésére talán Erzsébet királyné Gellért-tisztelete adott alkalmat, s az uralkodói igény ösztönzést.
Remete Szent Pál ereklyéi áthozatalának története
A Velencével kitört háborúskodás kezdetén I. Lajos megfogadta, hogy gyõzelme esetén áthozatja a pálos rend névadó szentjének ereklyéit.
1381-ben végre a király Torinóban békét kötött Velencével, s a békeszerzõdés értelmében Velencébõl Budára szállíttatta Thébai Remete Szent Pál csontjait, melyeket végül fényes külsõségek közepette helyeztetett el a pálos rend budaszentlõrinci központi kolostorában.
Ebbõl az alkalomból íródott az a munka, mely Historia de translatione Sancti Pauli Thebaei cognomento primi eremitae címen az ereklyék áthozatalát írta meg a kora középkori hagiográfia azon hagyományaihoz kapcsolódva, melyek nem csak a szentek élettörténetét, hanem ereklyéikét is kötelezõen számontartani parancsolta, a translatio mûfaja segítségével, s amely pálos breviáriumokban maradt fenn.
A rövid történeti munka mintegy Szent Jeromos Szent Pál-életrajzának folytatásaként készült.
Hét fejezetben számol be arról, hogy az ereklyék Konstantinápolyon keresztül hogyan jutottak Velencébe, elmondja a király fogadalmát és a békeszerzõdés rendelkezését, végül azt, hogy Alsáni Bálint pécsi és Horváti Pál zágrábi püspök hogyan szállították haza és helyezték el azokat végleges helyükön.
Az író minden bizonnyal a tudós pécsi püspök közvetlen környezetéhez tartozott.
A kis mû gondolatvilágát a lovagi kultúrából a korai reneszánszba hajló eszmeiség határozza meg, jelentõs teret nyer benne a hír- és dicsõségvágy, a jeles és igen kedves (insignis et amoenissmius) természeti környezet dicsérete.
Stílusát a kancelláriai mondatfûzés hatja át, de minden szavából a meggyõzés iránti vágy árad (pulcher vagy decorus stylus, affatus facundus).
A vizionárius irodalom
A vallásos irodalom népies-világias ága, a látomásirodalom latin nyelvû irodalmunkban alig hagyott nyomot.
Annál inkább hagyott ott, ahol magyarok látomásait a hitelesítés szándékával följegyezték.
A 12. század óta a csodás látomások iránt vonzalmat érzõ zarándokok kedvelt célpontja volt Szent Patrik írországi purgatóriuma, egy kéngõzös barlang Ulster tartományban.
A magyarok közül többen is eljutottak ide, irodalmi nyomot azonban csak Krizsafán fia György 1353-as és Tar Lõrinc 1411-es zarándoklata hagyott.
Az Anjou-kori zarándok látomásait egy ismeretlen ágostonos szerzõ, Zsigmond király bárójáét a dublini királyi jegyzõ örökítette meg írásban, utóbbi belevette munkájába Tar Lõrinc sajátkezû feljegyzéseit is.
Mindkét víziós történet tartalmaz eredetinek tûnõ látomásokat, de szép számmal olvashatók bennük olyanok is, melyek a pokoljárók kézikönyvének, Oenus lovag 12. századi történetének toposzaiból eredeztethetõk.
Tar Lõrinc zarándokútjának a dublini lejegyzésen túl más nyoma is maradt az irodalomban.
A magyar nyelvû lovagi epika kapcsán már szóltunk arról, hogy a 15. század elején bizonnyal megszületett a magyar nyelvû ének Lõrinc mester látomásairól, emellett azonban latin nyelvû éneket is fogalmaztak róla.
A víziós irodalom eme darabjainak irodalmi értéke igen nagy: egyrészt mûfaji nyitottságuknál fogva tág teret adtak a költõi alkotó fantáziának, történetüket szépirodalommá magasztosították.
Másrészt megszólalt bennük a hitbeli kétely személyes hangja, mely individuális szemléletével az új eszmevilág, a humanizmus útját egyengette.
Az írásbeliség: oklevelek, levelek, formuláskönyvek
A 14-15. század az okleveles gyakorlat erõteljes kiterjedésének korszaka.
Kialakultak a középkori oklevél egymástól jól elhatárolható típusai s az egyes típusoknak megfelelõ formulák állandósultak, megmerevedtek.
A stílusukon egyre erõteljesebben éreztették hatásukat a tankönyvek.
Megjelentek ugyanakkor a személyes hangú levelek, melyek a kötöttségek engedte rések kitöltésével lettek az újkori népnyelvû magánlevél és misszilis elõfutárai.
Nemcsak mennyiségében lett gazdagabb az emlékanyag, hanem társadalmi tekintetben is.
Láthatjuk a leveleiket maguk író fõurakat (Himfi Benedek, Tar Lõrinc), valamint a kor legtipikusabb alakját: a deákot, a világi írástudót, aki immár nagy tudása birtokában oklevélhamisításra is vállalkozott (átkos emlékû János deák).
Kiterjedt és állandósult a törvénykezés, melynek immár számos emléke maradt ránk, ezeknek fogalmazata is az oklevélszerkesztés szabályai szerint épült fel.
Az udvari írásbeliség legfõbb szerve, a kancellária erõsen hivatalszerûvé vált.
Ekkoriban, Tatamér alkancellár a felelõsség megállapítása érdekében rávezettette az oklevelekre a kancelláriai jegyzeteket, majd a szöveget regisztrumokba (késõbbi néven királyi könyvekbe) vezettette.
A 14. század folyamán a kancellária szervezete erõsen differenciálódott, különbözõ típusú ügyekre különbözõ osztályok váltak rendszeressé.
A vidéki hiteleshelyek mellett az udvarban is hiteleshelyi mûködést kezd egy udvari írószerv: a királyi kápolna.
A kancelláriai stílus újszerûségét jól jellemzik azok az adománylevelek, melyekkel Záh Felicián birtokait osztotta szét Károly király.
Köztudottan az ítélet hetedíziglen sújtotta a rokonságot és a leszármazókat.
A bûn és a bûnhõdés kegyetlensége a krónikákban is lecsapódott, de az udvar elborzadását évekig visszhangozták az oklevélnarrációk, melyek nem annyira az adományos érdemeit hangsúlyozták (ami a dolguk lett volna), mint inkább az elítélt merénylõ gonoszságát ecsetelték retorikus figurák, képek, színes fordulatok hallatlan gazdag alkalmazásával.
A legjellemzõbben ezt a merénylõ 1330. évi ítéletlevelének (proscriptiójának) dramatikus elõadásmódja érzékelteti.
Az oklevél fogalmazója a Árpád-ház kihalása utáni évtized reménytelenségének ecsetelése után a Károly-kori béke ellentétét villantja fel, megteremtvén ezzel a feszültséget.
Ezután váratlan hirtelenséggel a merénylet ismertetésére tér rá: a rókalelkû (vulpinae dolositatis astutia), ördögtõl megszállott Felicianus, a beteges és szégyentelen kutya (morbidus et impudicus canis), akinek névetimológiáját is a 'fájdalom' jelentésével hozta kapcsolatba az író, s akit alább szójátékkal boldogtalannak (Infelicianus) nevezett vagy inkább csúfolt, nem átallotta kielégíthetetlen kapzsiságát szent vér ontásával csillapítani, s a királyi családot írmagjában akarta kiirtani.
Hallatlan tettével olyannyira gyûlöletessé vált nem csupán az isteni felség, hanem a föld és az ég polgárai elõtt, hogy büntetését Isten jobbja mérte reá.
Az oklevélfogalmazás megtanulását és alkalmazását azok a formuláskönyvek segítették elõ, melyek egyre növekvõ számban készültek az írásbeliség mûhelyeiben.
A Gyulafehérvári sorokat õrzõ kódexben 14 oklevélvázlat olvasható, melyeket 1320 táján Székesfehérvárott állítottak össze, méghozzá ferencesek.
A gyûjteményben a rendi kormányzattal és a pasztorációval összefüggõ oklevelek találhatók.
A másik emléket a bécsi egyetemen tanult Tapolcai Bertalan egyetemi jegyzeteket õrzõ kódexe tartotta fenn, melybe tulajdonosa 1385-tel bezárólag egy 34 darabból álló, tárgyilag szorosan összefüggõ gyûjteményt másolt, mely a fõesperes házassági ügyekben való ítélkezését volt hivatva megkönnyíteni.
A formuláskönyvek mellett született valóságos retorikai és jogi tankönyv is Magyarországon.
1346-1351 között, bolognai tanulmányai és rektorsága után az egri káptalani iskola vezetõje, Uzsai János olvasókanonok valóságos jogesetekre épülõ tankönyvet állított össze, melynek célja a gyakorlati jogtanítás elõmozdítása volt, s ehhez természetesen a fogalmazás mesterségébe való bevezetés is hozzátartozott.
Az elõszóra és négy részre tagolódó, párizsi típusú ars dictaminis vagy inkább ars notaria, melyet az egri káptalanban a következõ száz esztendõben valóságosan is használtak, Donatus késõantik grammatikája alapján álló elméleti grammatikai tanácsok mellett olyan oklevélformulákat tartalmaz, melyek a legfontosabbnak ítélt oklevéltípusok legtöbbjét felölelik.
A költészet
Amennyire szegényes a hagiográfia a 14. században, annyira virágjába szökött a liturgikus költészet.
Ekkoriban szerzett himnuszok, szekvenciák, verses zsolozsmák hirdették a magyar szentek dicsõségét.
Ismeretlen szerzõk az Anjouk érdeklõdésének is megfelelve szekvenciákat írtak az Árpád-ház szentjeirõl, Szent István és Szent László királyokról és Szent Erzsébetrõl, himnuszt István királyról, verses zsolozsmát Szent Imre hercegrõl.
Az esztergomi kanonokok ugyanebben az idõben antifonát szereztek 14 sornyi disztichonban székesegyházuk védõszentjének, Szent Adalbertnek a tiszteletére.
A szerzetes szerzõk a rendi szentekrõl szóló költeményekkel erõsítették a rendi összetartozás tudatát: pálos szerzõ tollán Remete Szent Pálról a század folyamán szekvencia született, 1300 körül pedig domonkos költõ írta meg Szent Margit officiumát.
A leoninus hexameter emléke Thuróczy János krónikájában maradt fenn.
Telegdi Csanád halotti búcsúztatója után, Küküllei János krónikája elõtt szerepel az a 15 sornyi hexameteres szöveg, melyet Károly király haláláról vélhetõleg ugyanúgy egykorú szerzõ vetett papírra, miként a prózai búcsúztatót is.
A világi hangvételû líra azonban Mügelni Heinrich magyar történeti tárgyú költeményében teljesedett ki.
A híres mesterdalnok Ritmikus krónikájának minden, több-kevesebb strófából álló része sajátos, a többitõl különbözõ versformájú, melyhez a maga korában önálló (ma is ismert) dallam járult.
A költõ lelkiismeretesen feljegyezte azt is, ha a dallam és a versforma nem saját szerzeménye volt, hanem valamelyik költõtársától vette át.
A középkori költészet néhány alkotásában a kultúra világiassá válásának korában megjelent az egyházkritika is.
1310 táján született magyar klerikus tollán az a költemény, mely Papok siralma (Planctus clericorum) címen keserves szavakkal ecsetelte a magyarországi trónviszályokat, a pápa beavatkozását és a magyar fõpapok lelkiismeretlen dõzsölését.
Ugyanaz a stájerországi gyûjtemény õrzi a másik, talán már nem is klerikus szerzõ, hanem vágáns diák által szerzett költeményt, a Kóbor diákok siralmát, mely a papi hivatalt nem kapó tanult diákok sanyarú sorsát, s a világ romlottságát siratta szomorú hangulatú strófáival.
Ezekkel a darabokkal, az éles kritika hangjával a középkori líra témájában is a reneszánsz küszöbére lépett.
MÛVÉSZETEK
MÛVÉSZETTÖRTÉNET
A korai Anjou-kor mûvészete (1300-1350)
Bevezetés
A század elsõ negyedének viharos történelme nem kedvezett a mûvészeteknek.
Aki tehette, vagyonát várak építésére és hadakozásra fordította.
Ekkor erõsödtek meg viszont a 13. században létrejött hospestelepülések, ahol tömegével épültek az új, bár egyszerû és konzervatív stílusú templomok.
Csak az 1330-as évektõl élénkült meg a király, az egyház és az új arisztokrácia mûpártolása.
Az építészetben a szomszédos cseh és osztrák területek francia eredetû kései klasszikus gótikája jelentette a mintaképet.
Ezt tapasztalhatjuk a szobrászatban és részben a festészetben is, de e mûfajokban, fõleg az igényesebb udvari, fõpapi környezetben nagy szerepet játszott az itáliai trecento mûvészet hatása is.
Építészet
Várak
Az Árpád-ház kihalását követõ anarchikus állapotok haszonélvezõi a tartományurak és familiárisaik.
A századfordulón általuk épített várak kisméretû, nehezen megközelíthetõ helyen álló, toronnyal, körítõfallal, palotával és ciszternával ellátott kõerõdítmények voltak (pl. Márévár 1316 elõtt).
A kényelemre, pompára nem sokat adtak.
Még nagyobb számban épültek a kisebb földbirtokosok kúriái mellett faerõdítmények, motték, amelyek árokból, kerítésbõl és fatoronyból vagy házból álltak.
I. Károly hatalmának megszilárdítása során a várak nagy részét megszerezte, sokat leromboltatott, és újak építését már csak ritkán engedélyezte.
Falusi templomok és kolostorok
Az ország peremterületein, a 13. században létrejött új falvakban a századforduló körül épültek meg az elsõ kõtemplomok.
Ezek meglehetõsen egyszerû, konzervatív megformálású épületek voltak, mint Csaroda, Vámosatya Szatmárban, Kakaslomnic, Zsegra a Szepességben, Velemér Nyugat-Magyarországon.
Ekkor lendült fel a magyar eredetû pálos remete rend fejlõdése, akik a Buda melletti Szent Lõrinc kolostorba helyezték székhelyüket.
A földbirtokosok fõleg az igénytelen pálosok számára építettek a falusi templomoknál alig nagyobb egyházakat (Diósgyõr 1304 elõtt, Dédes 1313 elõtt, Uzsaszentlélek 1333 elõtt, Felnémet 1347).
A karthauzi remeték is megtelepedtek az országban: felépült a szepességi Menedékkõ (1308 elõtt), majd a lehnici vörös kolostor (1319-1344).
A Siklósiak siklósi váruk mellett ágostonos kanonokok számára emeltek kolostort 1333 elõtt.
Székesegyházak
Az 1330-as években indult meg az elõzõ évtizedek belsõ harcaiban megsérült székesegyházak újjáépítése.
Szécsi András püspök (1320-1356) fejezte be a gyulafehérvári székesegyház 13. századi épületét.
Ekkor készült az egyhajós, gótikus nyitrai székesegyház (1333-1355) és az esztergomi katedrális szentélye (1336-1351 körül) is.
A nagyváradi székesegyházhoz Bátori András püspök (1329-1345) az 1330-as években két hasáb alakú toronyból és a köztük elhelyezett karzatból, valamint egy díszes kapuzatból álló monumentális nyugati homlokzatot építtetett.
Az egri székesegyházat Dörögdi Miklós püspök (1332-1361) hasonló nyugati toronypárral bõvítette.
Õ maga is a tornyok közti elõcsarnokba temetkezett.
E két utóbbi katedrálishoz még a század közepe elõtt francia mintára körüljárós, kápolnakoszorús szentélyt kezdtek el építeni.
Az 1342-ben megkezdett nagyváradi építkezések a 15. század elejéig elhúzódtak, az egri szentély pedig talán sohasem készült el.
Királyi központok
I. Károly 1323-ban Visegrádra helyezte székhelyét.
Elõször a visegrádi várban, majd egy városi házban, a visegrádi királyi palota elõdjében rendezte be udvarát.
1340 körül a királyi ház mellé egy díszes kápolnát kezdtek építeni, ám a munka hamar félbeszakadt az udvar 1347-es Budára költözése miatt.
Óbudán a korábbi királyi várat I. Lajos 1343-ban anyjának, Piast Erzsébet királynénak adományozta, aki itt alakította ki rezidenciáját.
Az átépített vár közelében a királyné még 1350 elõtt klarissza kolostort emeltetett, az óbudai prépostság Szent Péter temploma mellé pedig Szûz Mária tiszteletére 1348 elõtt új templomot építtetett.
A korábbi budai királyi szálláshelyen, a Károly által emelt Kammerhofban 1349-ben készült el a Szent Márton-kápolna, és ez által a hely alkalmassá vált a valódi rezidencia szerepére.
A király öccse, az ország kormányzója, István herceg a város déli végében építette ki budai várát.
Királyi templomépítkezések
1318-ban tûzvész pusztította el a székesfehérvári bazilikát.
I. Károly újjáépíttette a templomot: a pilléreket megerõsíttette, beboltoztatta a fõhajót, gótikus templomot formálva a románkori épületbõl.
1327-ben újabb tûzvész pusztított, de ekkor már csak a tetõzet sérült meg.
Kolozsmonostoron a király az Árpád-kori bencés apátságot alakíttatta át.
Máig fennáll a templom egyszerû részletképzésû szentélye.
Az 1330-1340-es években építettek az új királyi központokhoz közel esõ margitszigeti dominikánus apácakolostor templomának új szentélyt.
Valamivel késõbb a pilisi ciszterci kolostor templomába egy pompás, szobrokkal díszített szentélyrekesztõt emeltek.
Ez utóbbi építkezések a befejezetlen visegrádi palotakápolna építõmûhelyéhez kapcsolhatóak, a közép-európai kései klasszikus gótikus stílust képviselik.
Városok
Számos város a 14. század elsõ felében fejezte be városfalai, templomai építését.
Sopron hármas városrendszere 1340-re készült el.
A soproni ferencesek templomának hajóját és szentélyrekesztõjét 1300 körül, a káptalantermet pedig a század elsõ harmadában építették fel.
Ekkor készült a város elsõ zsinagógája is.
A pozsonyi klarisszák templomának szentélyét az 1330-as években a soproni káptalanteremével rokon stílusban készítették.
A szepességi Iglón és Lõcsén nagy csarnoktemplomokat emeltek.
A nagyszebeni plébániatemplomhoz és a kassai Szent Erzsébet templomhoz új szentélyt csatoltak, Kassán pedig egy temetõkápolna is készült Szent Mihály tiszteletére.
Megindult a földesúri birtokközpontok fejlõdése is.
Szécsényi Tamás például Szécsényben alapított ferences kolostort 1335 után.
Képzõmûvészet
Szobrászat
A margitszigeti dominikánus apácakolostorban az új szentély építése után, a század második harmadában állították fel Szent Margit itáliai mesterek által készített síremlékét.
Ugyanezek a szobrászok készítettek egy Visegrádról elõkerült barátfejet.
Krígen maradt fenn a legkorábbi Magyarországi szárnyasoltár, amelynek középsõ baldachinját dombormûves szárnyak övezik.
A pozsonyszöllõsi Madonna 13. századi francia típust követ.
A század második negyedébõl származó toporci elsõ és ruszkini Madonnák már modernebb, délnémet mintákat követnek.
A Madonnák mellett a korszak faszobrászatát fõleg feszületek képviselik.
Ezek jellegzetessége a lecsonkolt, élõ keresztfán függõ korpusz felfokozottan fájdalmas ábrázolása.
A legszebb, század közepi emlék a szepességi Mateóc templomában maradt fenn.
Festészet
A század elején bizantinizáló eredetû stílus határozta meg a szepeshelyi, szepesdaróci, kakaslomnici freskókat.
A közép-európai gótika stílusát követte viszont Tereske freskósorozata.
Kedvelt téma volt a Szent László-legenda.
Az 1330-as évektõl az esztergomi érseki, az 50-es években a zágrábi püspöki palota kápolnáját, valamint a nagyváradi székesegyházat közép-itáliai mesterek festették ki.
A könyvfestészetben is érvényesült az olasz hatás, olyan, elsõsorban Bolognában rendelt kódexek révén, mint Nekcsei Demeter tárnokmester bibliája vagy az András herceg számára festett Anjou Legendárium.
Kismûvészetek
A 14. századi ötvösség szép emléke a körtvélyesi cibórium (ostyatartó), melynek oldalait vésett jelenetek díszítik.
Hasonló díszítést kapott az iglói kereszt.
Piast Erzsébet királyné tulajdona volt az a Párizsban készült, zománcdíszes, hordozható oltár, amelyet késõbb az óbudai klarisszáknak adományozott.
A korszak világi rendeltetésû tárgyaiból kincsleletek és sírmellékletek maradtak ránk.
Ötvösök készítették a pecsétnyomókat is.
A magas mûvészi színvonalú királyi felségpecsétek sorozata mellett különlegessége miatt a Szent György lovagrend pecsétje érdemel említést.
A bárók pecsétjei általában címerüket, néha lovagábrázolást, a városoké védõszentjüket vagy falaikat mutattak.
A fõpapi pecsétek gyakran mandorla alakúak voltak és rajtuk egyházuk védõszentje jelent meg.
A kései Anjou-kor mûvészete (1350-1400)
Bevezetés
A korszak elején Erzsébet anyakirályné, az 1370-es évektõl I. Lajos, majd lánya, Mária és veje, Zsigmond király számított a legjelentõsebb megrendelõnek.
A virágzó udvari kultúra szervesen illeszkedett a kor Európájának internacionális gótikájába.
Minden mûvészeti ágban erõteljes szerepet játszott az itáliai hatás, ám egyre inkább érvényesült a szomszédos prágai császári udvar mûvészetének befolyása is.
A prágai építkezéseket vezetõ Peter Parler a gótikus építészet új szakaszát nyitotta meg, amely nem maradt visszhang nélkül Magyarországon sem.
E mellett azonban jelen volt Közép-Európában egy puritán, fõleg a koldulórendek által terjesztett stílusváltozat is.
A városok mûvészete sok, a kereskedelmi kapcsolatok révén fenntartott szállal kapcsolódott Ausztriához és Kislengyelországhoz.
Építészet
Visegrád
Miután a királyi udvar 1355-ben visszaköltözött Visegrádra, I. Lajos a korábbi királyi házat palotává bõvíttette.
Az 1370-es évekre átépült a visegrádi fellegvár is.
Az 1370-es évek végén kezdõdhetett meg a visegrádi királyi palota újjáépítése, de ezt már Zsigmond fejezte be 1400 körül.
A város Szûz Mária plébániatemplomát és az ágostonrendi kolostort is felújították.
A budai várat I. Lajos tette királyi rezidenciává, miután az 1370-es évek végétõl kibõvíttette egy új udvarral, palotaszárnyakkal és kápolnával.
A palota elkészültét jelzi a korábbi királyi lakóhely, a Kammerhof eladományozása 1382-ben.
Az új udvart lezáró erõdítmények már Mária és Zsigmond uralkodása alatt épültek fel.
A városban ebben az idõben kezdtek hozzá a Mária Magdolna plébániatemplom és a Szent Miklós domonkos templom gótikus szentélyének építéséhez.
Püspöki építkezések és várak
Kálmán gyõri püspök (1336-1375), I. Károly törvénytelen fia egy címerdíszes kaputoronnyal gazdagította gyõri várát.
Pécsett Poroszlói Miklós püspök 1355-ben alapította az Aranyos Mária kápolnát a régebbi püspöki palota mellett.
1360-ban ide is temetkezett.
Utóda, Vilmos püspök (1361-1374) a palotát átépíttette, és talán benne adott helyet az általa alapított pécsi egyetemnek is.
Az Aranyos Mária kápolnába, egy pompás, szobordíszes, baldachinos síremlékbe temetkezett õ is.
Az 1370-es években építette I. Lajos a négy saroktornyos diósgyõri, és a tornyok nélküli zólyomi szabályos, négyzetes alaprajzú várakat.
A zólyomi típust követte Zsigmond véglesi vára.
Egyszerûbb, de szintén szabályos alaprajzon, két lakószárny között zárt udvarral épült a Zsigmond-kori gesztesi vár.
Nyugat-Magyarország és a Felvidék városai
A nyugat-magyarországi városok építkezései bécsi, bécsújhelyi mintákat követtek.
Sopronban a ferences templom tornya, a Szent Mihály plébániatemplom és a Szent György kápolna, valamint az új zsinagóga képviseli a 14. század második felének építészetét.
Ebben az idõben Pozsonyban a Szent Márton plébániatemplomnak és a klarissza templomnak a nyugati része, valamint a ferences templom Szent János kápolnája épült fel.
A lõcsei plébániatemplomon ekkor fejezték be, a nagyszombatin viszont ekkor kezdték az építkezéseket.
Lõcsén hatalmas, új ferences templomot is emeltek.
A pesti plébániatemplomot körüljárós csarnokszentéllyel bõvítették.
Egyszerû részletformákkal épült 1380-1400 körül a veszprémi székesegyház új szentélye, alatta kriptával.
Erdélyi városok
Erdélyben is érvényesült a 14. századi osztrák építészet hatása: részben onnan valóak a szászsebesi plébániatemplom és a brassói Fekete templom álkörüljárós szentélyének mintaképei, és a kolozsvári plébániatemplom hármas, csarnokrendszerû szentélyfeje.
A nagyszebeni plébániatemplom hosszházát viszont a helyi szász hagyományoknak megfelelõen a régies, kereszthajós, bazilikális formában fejezték be, s nyugati homlokzata elé hatalmas négyzetes tornyot építettek.
Ez a templomtípus kisebb formában más szász településeken, pl. Ecelen is felépült.
Marosvásárhely ferences temploma az egész országban elterjedt egyhajós, hosszú szentélyû ferences típust követi.
Kapuzatai egy Erdélyben divatos, kissé régies, de gazdagon tagolt formát mutatnak.
Szép példái még e típusnak az ótordai református templom kapui.
Kolostorok
A 14. század második felében tovább folytatódott a pálos rend virágzása.
Az 1361-ben felszentelt csatkai kolostortemplom behúzott támpilléres rendszeréhez hasonló a tüskevári kolostor temploma.
Budaszentlõrincen Zsigmond korában épült fel a háromhajós új fõtemplom, és a korábbi templom átépített szentélyét Remete Szent Pál ereklyekápolnájává alakították.
A mezõvárosokban, földesúri rezidenciák mellett egyre gyakrabban épültek koldulórendi kolostorok.
Keszthelyen 1397-ben már állt a Lackfi István által alapított ferences templom hosszú szentélye.
A boltozott hajó a 15. század elején készült el.
Leleszen az 1350-1360-as években építették újjá a premontrei kolostor templomát.
Képzõmûvészet
Szobrászat
A székesfehérvári Anjou-síremlékek sajnos csak töredékesen maradtak ránk.
Épségben megvan viszont két pannonhalmi apát sírköve 1365-bõl és 1372-bõl.
A korszak faszobrai elsõsorban a Felvidéken maradtak fenn.
A bányavárosok vidékérõl való a szelcsei Szent Miklós szobor.
A Szepesség leggazdagabb szoborsorozata a lõcsei Szent Jakab templom késõbbi fõoltárának oromzatára helyezett apostolok.
A Madonna szobrok különbözõ típusait képviselik a szlatvini és a kõperényi Madonnák.
A magyar középkor talán legjelentõsebb szobrászai, kolozsvári Márton és György öntötték Szent György - ma Prágában álló - bronzszobrát (1373), valamint az elpusztult nagyváradi Szent László lovasszobrot és a három szent királyt ábrázoló álló szobrokat.
Festészet
A század második felének festészetében továbbra is fontos szerepet játszottak az itáliai trecento hatásai.
Errõl tanúskodnak a keszthelyi ferences templom szentélyének 14. század végi, valamint a felvidéki Zsegra 1360-as évekbõl származó freskói.
A nyugati eredetû lineáris gótikus körbe tartozik a csallóközi Somorja templomszentélyének dekorációja.
A lõcsei Szent Jakab templom szentélykifestésén és a Szent Dorottya-cikluson már a század végén az internacionális gótika jegyei jelentkeztek.
A korszak legjelentõsebb freskósorozatait Johannes Aquila készítette, akinek fõmûvei - stájerországi származása ellenére - a középkori Magyarország területén maradtak fenn: Velemér (1378), Bántornya (1383 és 1389) és Mártonhely (1392) templomaiban.
Könyv- és táblakép-festészet
A 14. század második felének legfontosabb emléke egy itáliai tanultságú mester által festett kódex, a Képes Krónika.
Név szerint ismerjük Henrik csukárdi plébánost, aki miniátorként 1377-ben egy misszálét (misekönyvet) díszített.
A század végén egyre erõteljesebben érvényesült az internacionális gótika hatása, amit olyan hazánkba került csehországi kéziratok terjesztettek, mint Ganoys Vencelnek a pozsonyi káptalan birtokába jutott bibliája.
E stílusnak már Magyarországon készült emléke Miskolci László misszáléja (1394).
Ebbõl a korszakból származnak a legkorábbi magyarországi eredetû táblaképek: I. Lajos 1367-ben az aacheni magyar-kápolnának adományozott három képet, amelynek azonban ma már csak keretelése eredeti.
Több maradt meg a Máriacellnek ajándékozott Madonna képbõl, amely itáliai eredetû minta követésérõl vall.
Kismûvészetek
I. Lajos udvartartásából több ötvöstárgy maradt ránk, így a király kettõskeresztje és az a kincs, amit az aacheni magyar-kápolnának ajándékozott: oltárfelszerelések, ereklyetartók, címeres palástcsatok.
A kor kedvelt ereklyetartó típusát az 1380-as évekbõl származó trencsényi herma (fejereklyetartó) képviseli.
A királyné, bosnyák Erzsébet megrendelésére készült Szent Simeon zárai ezüstkoporsója.
Mária királynõ adományaként kerülhetett a göncruszkai pálos kolostorba a feltámadt Krisztus alakjával hímzett esztergomi paramentum (oltártakaró).
A kor liturgikus öltözeteinek szép emléke a gyõri mitra (püspöksüveg).
Gaal Konrád mester alapította azt az iglói mûhelyt, amely évszázadokon át harangokkal és bronz keresztelõmedencékkel látta el a Felvidék nagy részét.
Ebben az idõben jelentek meg a cserépkályhák.
Késõ Zsigmond-kori mûvészet (1400-1437)
Bevezetés
Zsigmond király számára a mûvészeti reprezentáció fontos politikai eszköz volt.
Arra törekedett, hogy nyugati mintaképek alapján Budán császárhoz méltó udvart teremtsen.
A királyi építkezések francia, délnémet és osztrák területekrõl összetoborzott mesterei mind az építészetben, mind a szobrászatban korszakalkotó jelentõségû mûveket hoztak létre.
A királyi építkezések stílusa számos város és földesúri központ mûvészetére rányomta bélyegét.
Kelet-Magyarországon, egy fontos kereskedelmi út mentén önálló mûvészeti régió jött létre Kassa központtal.
Az uralkodói központ festészete is méltó utóda lehetett IV. Károly prágai udvari mûvészetének.
A festészetben nem tûntek el teljesen az italianizáló irányzatok, de egyre inkább háttérbe szorultak.
Építészet
Várak és paloták
A 15. század elsõ évtizedében építtette ki Zsigmond király a tatai várat, a diósgyõrihez hasonló formában, udvarán árkádsorral.
A visegrádi várat is bõvítette egy külsõ falövvel és reprezentatív külsõ kaputoronnyal.
Zsigmond bárói is követték a király példáját: Filippo Scolari Ozorán építtetett szabályos alaprajzú, észak-itáliai típusú várkastélyt (1416-1426), Maróti János pedig Gyulán.
Szabálytalanabb a Garaiak hatalmas siklósi várkastélya, valamint a hegyre épült cseszneki váruk (1424) is.
Ez utóbbin, akárcsak Stibor vajda beckói hegyi várának építésekor, nem volt lehetõség szabályos alaprajz kialakítására.
E békés korszakban számos gyengén erõdített, kényelmes castellum (kastély) is épült, például Taron, Kisnánán, Szászváron.
Buda
Az 1410-es években kezdte meg Zsigmond a budai várpalota kibõvítését.
Egy újabb hatalmas palotatömb épült egy emeletes óriásteremmel és kiterjedt erõdítményrendszerrel.
A vár elõterében, a Friss-palotának nevezett városi királyi ház közelében alapította a király a Szent Zsigmond-prépostságot, amelynek 1410-24 között elkészült temploma a szintén ekkor újjáépített Mária Magdolna plébániatemplomra hasonlított.
Szintén a palota építkezéseivel párhuzamosan alakították csarnoktemplommá a budai Nagyboldogasszony-plébániatemplomot új mellékszentélyekkel, pompás déli kapuval és a Garai család kápolnájával kibõvítve.
Maga a polgárváros is ekkor nyerte el a középkor végéig meghatározó képét: számos egy-két emeletes kõház épült benne.
Pozsony
A század elsõ negyedében még bécsi hatás alatt folytak a pozsonyi építkezések, mint ezt a ferences templom tornya vagy a városháza kialakítása is tanúsítja.
Az 1420-as évektõl a huszita veszély miatt Zsigmond megkezdte a vár és a város erõdítését.
Az 1430-as években a vár az uralkodó fontos tartózkodási helyévé vált.
A budai építkezések leálltak, és az építõmûhely Erlingi Konrád mester vezetésével a pozsonyi várba költözött.
A négyzetes alaprajzú saroktornyos vár a diósgyõri mintát követte.
A külsõ fal pompás kaputornya a visegrádi és a budai kaputornyok gazdagabb kivitelû, a prága-óvárosi hídtoronyra emlékeztetõ rokona.
A várépítõ mûhely stílusa meghatározta a városi építkezéseket: a pozsonyi városháza új szárnyát és a pozsonyi Szent Márton-templom nyugati részének befejezését, valamint több városi ház részletformáit is.
Kelet-Magyarország
A 15. század elején fogtak hozzá a kassai Szent Erzsébet templom újjáépítéséhez.
Öthajós, keresztházas templomot emeltek három díszes kapuzattal.
Az építkezés, különösen a kapuk stílusa a budai királyi építkezések és a prágai Parler-mûhely együttes hatását mutatja.
A templom boltozatát még 1440 elõtt bécsi tanultságú mesterek fejezték be.
A kassai építkezés olyan jellegzetes stílust teremtett, amely az 1420-as évektõl Krakkótól Brassóig elterjedt.
A plébániatemplom hatása alatt épült a kassai ferences templom, de a kassai kapuk követõit megtaláljuk Északkelet-Magyarországon, Erdélyben a kolozsvári Szent Mihály-, a brassói plébániatemplom és a segesvári hegyi templom hosszházán, és Krakkóban a kazimierzi ágostonrendi templomon is.
Az ország nyugati fele
Gyõrben Hédervári János püspök (1386-1415) a 15. század elején gyökeresen átépíttette a székesegyházat.
A háromhajós, nyugati toronypáros új épület déli oldalához gazdagon kiképzett kápolnát illesztett.
Kõszeg Szent Jakab plébániatemplomát a Garaiak alakították háromhajós, hosszú szentélyû csarnoktemplommá.
Hasonló a századforduló táján épült zágrábi Szent Márk-templom, amelynek 15. századi kapuzata a budai Garai-kápolnával áll rokonságban.
Eberhard zágrábi püspök 1410-1419 között kezdte meg Zágrábban a székesegyház csarnokhajójának kiépítését, amelyet utóda, János (1421-1433) is folytatott.
A Dunántúl építészetének másik végletét, a kis mezõvárosok templomait képviseli Berhida plébániatemploma.
A Felvidék és Felsõ-Magyarország építészete
A 14. század végén, vagy inkább a 15. század elején kezdték meg a garamszentbenedeki apátság új csarnoktemplomának és kolostorépületének munkáit.
Eperjesen 1391 után hasonló, bár szabálytalanabb, csarnokrendszerû szentélyfejet emeltek a plébániatemplomhoz.
A szepességi mezõvárosok plébániatemplomait (pl. Szepesbéla, Kakaslomnic) sorra boltozták be középsõ pillérre vagy pillérsorra támaszkodó boltozattal, cseh és lengyel mintaképek alapján.
Ilyen rendszerû boltozatot kapott Körmöcbánya, Tar plébániatemploma és feltehetõen a kassai ferences templom is.
Az arisztokrata családok temetkezési helyeként épített kolostorok közül különleges, a prágai Nagy Károly-templomot (közvetve pedig az aacheni palotakápolnát) követi Stibor vajda vágújhelyi ágostonrendi temploma.
A kurityáni (1419 után) és a gönci (1429) pálos templomok hagyományos épületek.
Képzõmûvészet
Kõszobrászat
A 15. század elsõ évtizedének lágy stílusát a kõszobrászatban leginkább az e korban igen kedvelt Piéta (a halott Krisztust sirató Mária) szobrok képviselik, a legszebb Nagyszebenben maradt fenn.
A 15. század második - harmadik évtizedének legjelentõsebb szoboregyüttese az 1974-es budai gótikus szoborlelet.
A szobrok mesterei Európa különbözõ tájairól érkeztek, és a korszak legmodernebb stílusirányzatait képviselték.
Õk készítették a Szent Zsigmond- templomból elõkerült szobrokat, és egy, a királyi palotából származó leánykafejet is.
A budai Nagyboldogasszony templomból szintén ismerünk néhány szobrot a 15. század elejérõl.
A korszak síremlékszobrászatának legjelentõsebb emlékei az alakos, vörösmárvány Stibor-síremlékek.
Faszobrászat és oltárok
Az 1410-es években készült a lágy stílus legkiemelkedõbb magyarországi faszobrászi emléke, a kislomnici oltár.
Hasonló kecses stílust képviselnek a dénesfalvi Magdolna és a barkai Szent Dorottya szobrok.
A budai szoborlelet stílusának rokon vonásait a fonyódi Fájdalmas Krisztusban fedezhetjük fel.
A toporci második Madonna már a késõgótika felé mutat.
A 15. század elejérõl maradtak fenn az elsõ festett oltárok.
A cseh festészet hatásáról árulkodik a póniki Jeremiás tábla és a lõcsei Szent Katalin oltárba beépített triptichon, valamint Kolozsvári Tamás 1427-ben festett garamszentbenedeki Kálvária-oltára, a magyarországi lágy stílus legjelentõsebb emléke.
A szomszédos osztrák területek mûvészete határozta meg annak a németújvári oltárnak a stílusát, amelybõl csak a fonó Mária kivágott képe maradt ránk.
Falfestészet
A 15. század elején is fontos szerepet játszott az itáliai mûvészet hatása, amint a pesti plébániatemplom szentélyének falképmaradványai vagy a rimabrezói freskók mutatják.
A kis vidéki templomokat vándorló festõmûhelyek díszítették, melyek stílusa néha erõsen provincializálódott.
A közép-európai lágy stílus jelentõs felvidéki példája a póniki plébániatemplom 1415-ös freskóciklusa.
E stílus legszínvonalasabb emléke a kassai Szent Erzsébet templom Feltámadás képe az 1420-as évekbõl.
A cseh festészet hatása ismerhetõ fel az erdélyi Almakerék templomának gazdag freskódíszében is.
Továbbra is közkedvelt maradt a Szent László-legenda ábrázolása, amire jó példa az 1419-es székelyderzsi freskó.
Könyvfestészet
A cseh lágy stílus erõsen hatott a 15. század elejének magyarországi könyvfestészetére is.
A pozsonyi prépostság "D" misszáléját a dús növényi ornamentika mellett lágyan festett figurális iniciálék díszítik.
Egy másik pozsonyi misszáléból származik egy keresztre feszítést ábrázoló lap, egy Kánonkép.
Körmöcbánya jogkönyvét is gazdagon díszítették.
Kiemelkedõ szépségû emlék a váci ötvöscéh János illuminátor által díszített 1423-as misszáléja, amelynek kezdõ iniciáléját az ötvösök védõszentje, Szent Eligius képe ékesíti.
Fennmaradt Pálóczi György esztergomi érsek (1423-1439) pompás breviáriuma.
Zsigmond király utazásai során számos díszes címereslevelet adott ki, ezeket mindig az éppen rendelkezésre álló helyi festõk díszítették.
Iparmûvészet
A Zsigmond-kor textilmûvészetérõl több ránk maradt miseruha lágy stílusú hímzése árulkodik.
Zsigmond király udvarának fejlett lovagi kultúrájáról tanúskodik egy Sárkány-rend jelvényével díszített, csontfaragású nyereg.
A jellegzetes magyar sodronyzománc technika korai emléke Szent László király hermája (fejereklyetartója).
Vésett dísz borítja a tornai kelyhet.
A Felvidéken és Erdélyben számos, a 14. századi hagyományokat követõ bronz keresztelõmedencét öntöttek.
A Zsigmond-korban virágzik fel igazán a kályhásmesterség.
Már nem csak a királyi udvarban épültek változatos, színpompás cserépkályhák, hanem megtaláljuk õket várakban, udvarházakban, sõt városi házakban is.
ZENETÖRTÉNET
A zene életfeltételei
Az Árpád-kor után Magyarországon változás következett be mind a politikai-gazdasági közéletben, mind pedig a szellemi, így a zenei szférában is.
A kezdeti széthullási folyamatot (tatárjárás, belsõ anarchia) I. Károly Nyugat-Európára irányított politikája megállította, s a 14. századra már kifejezetten kulturális fellendülésrõl beszélhetünk.
Az Anjou-ház dinasztikus kapcsolatai révén szellemi látókörünk még inkább kitárult nyugat felé.
A fellendülõ bányászat és kereskedelem következtében újabb városközpontok születtek (fõleg a Felvidéken és Erdélyben), s a gazdasági gyarapodás a zenének is újabb lehetõségeket kínált.
Bár nálunk nem alakult ki olyan sûrû városhálózat, mint nyugaton, s így ez nem is teremtette - nem teremthette - meg az értelmiség olyan fokú koncentrációját, mint az ottani központok, mégis a késõközépkor hazánkban a zenei élet csúcskorszakának számít, amely a zeneoktatás és gyakorlat szélességében és mélységében egyaránt egységes képet mutat.
Új adatok a zenei életrõl
A zenei (kottás) emlékek száma e korban megnõ; de ezek mellett az oklevelek és elszámolások is bizonyítják a templomi és közéleti zeneélet állandóságát és intenzitását.
Az iskola a mindennapi mise és vesperás mellett az alapítványi és Mária-misék, valamint a gyászmisék és temetések zenés szolgálatáról is gondoskodott, s ez magában a templomban legalább napi 3-4 órai éneket jelentett.
Bizonyos tételeket az alapítványi misék cím szerint is említenek: ilyenek a közismert Salve Regina vagy az újabb, divatos darabok közül az Ave verum corpus.
Minthogy az alapítványok többsége felvidéki, lehetséges, hogy azok növekvõ száma összefügg a tehetõsebb polgári életformával.
Az énekes diákok a templomon kívül is hallatták hangjukat: részt vettek pl. az úrnapi körmeneten, látványos felvonulásokon (köszöntõk, választások), s a gregorián tételeken kívül többszólamú darabokat és anyanyelvû kanciókat is elõadtak.
Rekordációs (énekes köszöntõ) tevékenységük - amit rajtuk kívül kisebb rangú klerikusok, sõt parasztok is mûveltek - máig fennmaradt népszokásként (újévi kánta, névnapköszöntõ), s éppen e szokásnak köszönhetjük több középkori köszöntõ dallam életben tartását.
Joculatorok és hangszeres zenészek
Míg a joculator elnevezés az elmúlt korokban mind a hõsmondák megéneklõit, mind a mulattató énekeseket jelölte, jelentése a késõbbiekben egyre inkább az utóbbi felé tolódott el.
A hangszerjátékosok leginkább elismert csoportja a trombitásoké (s velük a dobosoké) volt, akik szinte a fõúri, királyi hatalom hangzó jelképei lehettek (Zsigmondot pl. éppúgy kísérték franciaországi látogatására, mint vadászatra vagy vizafogásra).
Városi alkalmazásban az ünnepségeken való részvételük (pl. Úrnapja) és toronyõrökként jeladó funkciójuk említésre méltó.
A 14. századtól tudunk orgonák hazai templomi használatáról (az orgonisták többnyire orgonaépítõk is).
A ferences, domonkos, pálos szerzetesek élen jártak e hangszer alkalmazásában.
A városok gazdagodásával párhuzamosan a 15. századtól egyre több az orgonahasználatra vonatkozó adat.
Az orgonát e korban még nem az énekek akkordikus kíséretére használták, hanem inkább a dallam díszítésére vagy pedig az ún. alternatim gyakorlatnak megfelelõen szakaszról szakaszra váltakozott az énekes és hangszeres elõadás.
A 14. századtól felszaporodó sokféle hangszeres elnevezés - Dobos, Dudás, Gajdos, Hegedõs, Kobzos, Kürtös, Lantos, Sípos - e korban sokkal inkább foglalkozás megjelölés, mintsem örökölt családnév.
A hangszeresek rétegzõdése: falusi muzsikusok, városi szolgálatban állók, fõúri vagy fõpapi (esetleg királyi) alkalmazásban lévõk, vándormuzsikusok.
Jóllehet hangjegyes emlékek nem maradtak fönn, mégis a zenére vonatkozó másodlagos adatok fényében "nem alaptalan ... a 15. századra egy, az egész országot átfogó zenészhálózatról beszélni".
A királyi udvar zenéje
A királyi udvar a mûvészi zene egyik legkiemelkedõbb központja, amely csúcspontját majd Mátyás korára éri el, megközelítve a nyugat-európai kapellák színvonalát.
Az elsõ lépést ebben az irányban az Anjou-ház tette meg, majd Zsigmond korára az udvarban mûvelt zene szerepe még jelentõsebbé vált.
Zsigmond, aki a budai palota újjáépíttetõje és a királyi kápolna újjászervezõje, fontosnak tartotta, hogy útjain a híres minnesänger, Oscar von Wolkenstein is elkísérje, szinte baráti viszonyt tartva fönn vele.
Diplomáciai útjain kapellája is vele volt - így a konstanzi zsinaton is -, mintegy zenei státusszimbólumként.
A kapellának saját iskolája, orgonistája és fúvószenészei voltak, s így a korszerû többszólamú zenét is ápolhatták, bár elsõdleges feladatuk természetesen továbbra is a gregorián ének szertartáshoz kötött megszólaltatása volt.
A gregorián ének helyzete a késõközépkorban
A gregorián ének elsõdleges helyét a késõközépkorban is megtartotta; továbbra is ez az iskolai énektanítás törzsanyaga, melynek elméleti és gyakorlati ismerete a középkori értelmiség elemi tudásához hozzátartozott.
Bizonyos mûfajokban tovább folyt a kompozíciós gyarapodás is: a misében az alleluják és szekvenciák mellett újabb ordinarium tételek és díszesebb olvasmánytónusok születtek.
A zsolozsmában a szentek számának növekedésével párhuzamosan jelentek meg új énekciklusok, ám ezek többsége átvétel lévén, inkább a helyi spirituális igényeket elégítette ki.
A liturgikus könyvek jelölése is erre utal az illetõ szentnél: "Saját zsolozsma - ha megvan a könyvedben".
Könyvkultúra és hangjegyírás
A 14-15. századból kb. 30 teljes kódex és több száz töredék maradt fenn, utalva arra a gazdag íráskultúrára, aminek ezek csak töredékét képezik.
A kéziratok többsége kisalakú, egyszerû kezektõl származó, de biztos kottaírásról tanúskodó ún. használati könyv, amit a következõ korszakban egyre inkább a nagyalakú díszkódexek váltanak fel.
A magyar kottaírásnak a 14. század a virágkora - ezt reprezentálja a Pozsonyban õrzött esztergomi Missale notatum (hangjelzett misekönyv).
E kéziratot "nemcsak notációja, hanem liturgiai rendje és dallamvariánsainak összessége is a központi magyar hagyomány legmegbízhatóbb tanújának mutatja."
A magyar mellett azonban már a 14. században feltûnik a peremvidéken "egy lotharingiai írásfajtából kifejlesztett, erõsen tagolt, "gotizált", nagyalakú elemekbõl építkezõ modern notáció, az ún. metzigót hangjegyírás".
Ilyen kottaírásfajtával készült pl. a századvégi felvidéki Graduale, s ezt találjuk a 14. századtól a pozsonyi kódexekben, valamint a kassai, kolozsvári és brassói kéziratokban.
Északnyugati területen feltûnik a csehek kottaírása is - ennek a hatásnak nyomait mutatja pl. az Esztergomi II. Antifonále notációja -, míg a magyar kottaírást az esztergomi hagyományt õrzõ központokon kívül a pálos rend viszi tovább, s a késõbbiekben megpróbálja azt nagyalakú kódexírássá fejleszteni.
A metzigót notáció magyar kottaírásra gyakorolt hatása már a 14. században kimutatható, s ez a hatás a 15. századra még inkább fölerõsödik.
A kottaírás változása egyfajta belsõ szemléleti változást is tükröz, miszerint egyre inkább az egyes hangokra terelõdött a figyelem, s a hangcsoportok (neumák) összetartozása némileg lazult.
Változik az írásirány is: a tiszta magyar notáció lefelé haladó pontsorai helyett ez az írás jobbra hajlik, az idõbeli egymásutániságnak megfelelõen.
E keveréknotáció hazai alkotásnak tekinthetõ; benne ötvözõdik a metzigót notáció pontos, tiszta hangjelzése a magyar kottaírás hajlékonyságával, rajzos vonalvezetésével.
Élettartama a 15. század elsõ harmadától a 16. század közepéig tart, s elsõsorban a díszes, nagyalakú kóruskönyvek írásmódjaként funkcionál.
Központi jelentõségét jelzi, hogy éppen a hazai hagyomány fõvonalába tartozó kódexek készültek ezzel az írásfajtával (pl. Esztergomi I. Antifonále, Futaki Graduále).
A 14-15. század fordulójáról származó ferences és domonkos szerkönyvek tartalmukban és kottaírásukban is eltérnek a fenti magyar liturgikus-zenei hagyománytól: ún. kvadrát kottaírásuk (négyszögletes kottaformáik) és diaton dallamváltozataik is központosított rendjeik külföldi mintáit követik, nem a helyi tradíciót.
Ezekkel szemben a négy 15. századi pozsonyi antifonale metzigót notációval ugyan, de világosan az esztergomi hagyományvonalat követi, amely az egész magyar középkoron át fõvonalnak számít.
A középkori többszólamúság
A gregorián kódexek viszonylagos bõségével szemben többszólamú zenei emlékeink csekély számúak.
A 14. századból több töredék, és a pálosok polifóniát tiltó konstitúciója tanúskodik a többszólamúság élõ gyakorlatáról.
A 15. század elejérõl való egy több tételt is tartalmazó felvidéki forrás, az ún. Zsigmond-kori töredék.
A 14-15. századi források éppenséggel nem a korszerû európai zenei stílusokat mûvelik, hanem inkább egy pár száz évvel korábbi, de széles körben elterjedt és mûvelt anonim zenélési módot.
E technikák egyike-másika már az ezredforduló körül ismert volt nyugaton.
Sajátos, ünnepi elõadásnak számított például, ha egy gregorián olvasmány szólisztikus szakaszait dúsabb hangzásba öltöztették (eleinte valószínûleg rögtönzésszerûen).
A két-háromszólamú, kvartokra és kvintekre épülõ hangzás szerkesztésének alapelve a párhuzamos és ellenmozgás.
Az ünnepi olvasmányokon kívül egy-egy kedvelt tropust is díszíthettek ilyen módon, vagy mint egy ferences kódexben, a mise alleluja tételét.
Ha nem liturgikus, hanem szabad dallamhoz komponáltak ritmizált ellenszólamot, ez ily módon modernebb hangzást eredményezett, még ha hangközhasználata alapjában a (kvartot-kvintet-oktávot alapul vevõ) régi elveken nyugodott is.
Az effajta lendületes többszólamú kanciók természetesen nem számítottak szûkebb értelemben vett liturgikus zenének, hanem inkább a klerikus értelmiség társasági zenemûvészetét gazdagították.
A gregorián dallam mozgékonyabb ellenszólamokkal való körülírása viszont már valóban a liturgiába illõ volt, s jobban meg is közelítette a kor kompozíciós, "tudós" stílusát.
Az anyanyelvû népének
Legelsõ feljegyzett anyanyelvû énekünk a középkori Európa legkedveltebb húsvéti éneke: "Krisztus feltámada mind õ nagy kínjából".
Ez a Zsigmond-kori töredék lapszélén olvasható, mégpedig négy nyelven: magyarul, csehül, németül és lengyelül.
(Húsvétkor valószínûleg mindenki a maga nyelvén együtt zengte).
E tételt eredetileg vagy a Victimae paschali sequentiába toldották be, vagy a húsvéti éjszakai zsolozsmaóra végén, a feltámadási színjátékot (Húsvéti játék) követõen kapcsolódott be vele a nép a közös éneklésbe.
Másik, ugyancsak korai anyanyelvû énekünknek tekinthetjük a magyar nyelvû Te Deumot, bár ezt elõször csak az 1500 körüli Peer-kódex jegyezte föl, ám ez az éneknek már olyan széles körû elterjedtségére utal, hogy feltételezésünk szerint azt már énekelhették a 15. században is.
A húsvéti éneken és a Te Deumon kívül talán a korábban már idézett Csordapásztorok kezdetû karácsonyi ének említhetõ még, amely a középkori diákok rekordációs (ünnephirdetõ) éneke volt (szövegében utalást találunk Zsigmond király Friss-palotájára).
Lehetséges, hogy a Feltámadt Krisztus e napon kezdetû húsvéti éneket is énekelték már e korban, mivel ennek latin szövegét ugyancsak feljegyezték a Zsigmond-kori töredék lapjaira.
Az anyanyelvû népének története az eddigieknél jóval gazdagabban majd a következõ századokban bontakozik ki.
Középkori epikus énekek
Kottás feljegyzés nem maradt fenn epikus énekeinkrõl.
A Szent László éneket is csak egy 16. századi forrás - a Peer-kódex - alapján ismerjük, bár dallamának gyökerei kétségkívül a középkorba nyúlnak vissza.
A magyar népzene sirató stílusának viszont vannak olyan strófás fejleményei (halottas, zsoltáros, balladás és keserves szövegekhez kapcsolódva), amelyek a középkoron át életben tarthattak egyfajta közgyakorlati epikus modort, s amelyeknek majd kései fejleményei lesznek a 16-17. századi históriás énekek.
Népzenénk középkori rétegei
A középkorban kivirágzó gazdag szokáskultúra - amelynek jelentõs része ma népszokásként lelhetõ fel - igen sok dallamot megõrzött.
Némelyeket valóságos ciklussá szervezett, mint pl. a zoborvidéki Szentivánéj dallamait.
Ennek régies kisambitusú énekei világosan középkori eredetûek.
Az archaikus szokásdallamok gregorián énekekkel közös vonásait nem az egyenes vonalú egymásra hatás, hanem inkább a háttérben rejlõ közös alap - hasonló vagy azonos zenei gondolkodásmód - magyarázza.
Ugyancsak középkoriak lehetnek a szertartásos (hidas, vonuló, párcserélõ) gyermekjátékokat kísérõ dúr hexachord dallamok, csakúgy mint a kultikus férfitársaságok, egykori énekes céhek drámai játékának zenéje (Betlehemes).
A középkori rekordációk emlékét õrzi a legények, vagy gyermekek kántája, s szintén középkorinak mondható a Gergelyjárás alaprétege.
A középkori falu-város alapvetõen zenei akusztikájának elemei voltak az éjjeliõrök kiáltásai éppúgy, mint az iskolai recitált verstanulás - mely utóbbi nyomait az erdélyi betlehemes és az adventi ostyahordás mondókája õrzi.
Vargyas Lajos szerint balladáink legrégibb csoportja a 14. században gazdagította népköltészetünket.
Mivel ezekhez csupán francia párhuzamokat talált, feltételezése szerint hozzánk is ez irányból, a vallon telepeseken keresztül érkezett e hatás.
Kanásztáncainkhoz viszont szorosabb európai párhuzam vonható.
A kanászritmus nyugat-európai megfelelõje a vágáns sor, s feltehetõleg a kanásztáncok a középkori mulattatók, joculatorok zenei anyagát örökítették ránk.
Ugyanígy a betlehemi pásztortánc vagy a pünkösdölõ táncszakaszai is õrizhetnek középkori tánczenét.
Végül az õsi siratóének továbbélésérõl adatok tanúskodnak (pl. I. Károly siratása).
Az akkori sirató hangzásában a ma ismertekkel lényegében egyezõ lehetett.
Valószínûleg e korban jutottak túlsúlyba a nagy ambitusú dallamok, s ugyancsak ekkor válhatott ki a siratóból a strófás népdaltípusok nagyobb száma is.
TÁNCTÖRTÉNET
Európai kitekintés
Az 1300-1450 közötti másfél évszázad szerte Európában az egyházi mûvészetek virágzását, az udvari mûvészetek további önállósodását és a városi kultúra igazi kibontakozását hozta magával.
Magyarországon a városi fejlõdés megkésettsége, a lovagi kultúra ápolására alkalmas fõúri udvarok csekély száma miatt e fejlõdés sajátosan kelet-európai módon, fõleg a királyi udvarhoz kötõdve ment végbe.
A három nagy uralkodó egyéniség - I. Károly, Nagy Lajos és fõleg Zsigmond - idején a magyar királyi udvar számottevõ politikai és kulturális központtá vált, s ez lehetõvé tette az európai mûvészetek legszebb formáinak meghonosítását.
Ha a korabeli kultúra egészérõl akarunk véleményt formálni, fokozottan figyelembe kell venni a források által alig említett helyi kultúra elemeit, különösen érvényes ez a tánckultúrára, amely a zenéhez, irodalomhoz és a képzõmûvészetekhez képest jóval kevesebb forrással rendelkezik.
A tánckultúra írásos emlékei
A korszak táncra vonatkozó utalásai között kitüntetett figyelmet érdemelnek a nyelvtörténeti emlékek.
A magyar nyelvû források számának növekedésével egyre többször fordulnak elõ a táncolást kifejezõ magyar, illetve közhasználatú nemzetközi szavak.
1350-ben jelenik meg elõször nyelvemlékeinkben a tánc szó nemzetközi vándorszóként, amely a korabeli európai szóhasználatnak megfelelõen valószínûleg a hangszeres kísérettel elõadott páros táncokat jelölte.
1405-bõl való a Schlägli szójegyzék, amely a tombás szót három latin kifejezéssel is párosítja: cantatrix, gestulator, palpanista.
Ez nem a szójegyzék készítõjének pontatlanságát, hanem a tombás (mulattató, énekmondó, bábtáncoltató) tevékenységének sokoldalúságát mutatja.
A táncolás fogalmára e korban több forrás is a tombol, tomb szót használja, mégpedig feltehetõleg ugrós tánc értelemben.
Égi és földi szerelem
A 14-15. századi európai kultúra sajátos fejleménye, hogy az udvari mûvészetek egyre nagyobb önállóságra tesznek szert az egyházi mûvészetekkel szemben.
A tánc területén ez a folyamat a profánnak bélyegzett táncos gyakorlat tiltása és az eszményített táncos szimbólumok (Dávid király tánca, Salome tánca) propagálása mellett történik.
Néhány kirívó példától eltekintve a tánc ekkor már sehol sem volt része az egyházi szertartásoknak, így nem élvezte azokat az elõnyöket sem, amelyekkel a vallásos ének és költészet rendelkezett a korabeli iskolákban.
Önálló mûvészetté formálásával, írásbeliségének megteremtésével, mûvészi formáinak kánonba foglalásával nemigen foglalkozott senki.
A tánc azonban az európai mûveltség egyik legelemibb kifejezési formájaként, ilyen körülmények között is megtalálja a helyét, s mint az udvari kultúra, a lovagi életmód szerves része termi szebbnél szebb gyümölcseit.
Az európai tánckultúrát, társasági életet máig meghatározó viselkedés- és mozgásforma fokozatosan alakult ki.
Bölcsõje a 12. századi Provence, felnevelõje a 14. századi Itália, megérlelõje a 15. századi Burgundia, s így terjed el egyre szélesebb körben.
Kezdeteinél ott érezhetõ az ókori görög és latin kultúra, valamint a késõbbi szír, óhéber, arab, s más keleti kultúrák befolyása.
Formálódását a keresztes háborúk során szerzett élmények is segítették.
A középkori Európában a lovagi erények legfõbb elemei a nõk tisztelete és a hûbérúr hûséges szolgálata mellett az udvarias, szolgálatkész viselkedés, a tartózkodó szerelem, ügyesség, önuralom, a jó ízlés és megbízhatóság voltak.
Ezeket a táncban az ünnepélyes, feszes tartással, szabályos, kimért mozdulatokkal és szemérmes, tartózkodó modorban járt körtáncok testesítették meg.
A lovagi szolgálat legszebb része a szerelem, mulattatás és udvarlás volt (Amor, Joi, Cortesia), melyre elsõsorban a vár úrnõje tarthatott számot.
Minden lovagnak megvolt a maga választott úrnõje, akinek kísérõje és szolgája volt, aki a szíve fölött uralkodott.
A szolgálat színtere, a szerelem kertje (cour d'amour) a társas életre alkalmas vár, ahol az úrnõ és udvarhölgyei körében a lovagok a nemes viselkedést gyakorolhatták a lovagi táncok és dalok által.
A szerelem kertjének jellegzetes alakjai a trubadúrok, a zenélés, éneklés és a tánc tudományának tehetséges mûvelõi, akik gyakran tánccal is elõadható szerzeményeikkel (laudák, ballaták), valamint lugasjátékokkal, gúnydalokkal, feddõénekekkel, románcokkal szórakoztatták a jelenlévõket.
Az Anjou-királyok és fõként Zsigmond uralkodása alatt Magyarországon is kialakult a nyugati udvarokhoz hasonló fényes udvartartás és lovagi életforma lehetõsége, melynek színterei a királyi székhelyek, Esztergom, Visegrád, Buda és Diósgyõr voltak.
Szinte egymást érték a pompás ünnepségekre, lovagi tornákra, táncokra alkalmat adó családi események, koronázások, békekötések, követfogadások, diplomáciai találkozók.
Sajnos, az ezekrõl szóló beszámolók, hivatalos és magánlevelek, számadáskönyvek a táncokról külön nem emlékeztek meg.
Magyar vonatkozása miatt említésre méltó a runkelsteini freskók ábrázolása, ahol Nagy Lajos édesanyja, Erzsébet királyné vonulós táncot jár Menyhért bajor herceggel és udvarának tagjaival.
E tánc a lassú lépéseket használó, népszerû vonulós tánc (Tanz, Hofetanc, Basse danse) helyi változata lehetett, amelyet a kor szokása szerint egy élénkebb, ugrós jellegû, pantomimikus elemekkel átszõtt tánc követhetett.
Ezekhez hasonló táncokat járhattak a Zsigmond király 1387. évi koronázását követõ ünnepségen, és az európai lovagok 1396-os nagy budai seregszemléjén.
Az uralkodó tánc iránti vonzalmát egyébként több korabeli forrás is említi.
Az egyik szerint a király 1411-ben Innsbruckban tánccal versengett Frigyes herceggel egy polgárlány kegyeiért.
Más híradás szerint Augsburgban még 66 éves korában is kedvvel táncolt egy polgári mulatságon.
1433-ban, császárrá koronázása során pompás ünnepségek zajlottak Rómában, melyeket kíséretének magyar tagjai változatos módon igyekeztek emlékezetessé tenni a jelenlévõk számára.
Emellett több adat is bizonyítja, hogy a magyarok viselete, hangszerei, táncolásmódja - nyilván a megszokottól elütõ volta miatt - feltûnést keltett a kortársak körében.
Hunyadi Jánosról ismert, hogy amikor 1433-ban Zsigmond királlyal Itáliában járt, sokan felfigyeltek a táncára.
A legelõkelõbb hölgyek mind vele akartak táncolni, maga a király is megirigyelte.
Hasonló hatást váltottak ki a magyarok aacheni zarándoklatai is, ahol látványos felvonulással, medvetáncoltatással, utcai táncokkal váltak híressé.
A 14. századtól kezdve Európa nyugati felén a világi táncélet színtere a királyi udvarok mellett kiterjedt a városokra is, ahol a városi polgárság közköltséggel fenntartott tánchelyein, a városatyák szigorú ellenõrzése mellett járta saját és a fejedelmi udvarokból eltanult táncait.
Ezt tanúsítják a 15. század elejérõl való firenzei menyasszonyi ládák ábrázolásai, melyeken elõkelõ polgárok vonulós táncot járnak hangszeres kísérettel.
Hasonló jelenetet mutat a budai vár korabeli polgárházának falfestménye, ahol a táncosokat egy csörgõsipkás bolond követi.
Profán táncok
Dante Színjátékában (La Commedia) az égi karok és rendek, az üdvözültek seregei az elõkelõ ruota és gira táncokat lejtik a Paradicsomban, míg az elkárhozottak a Pokolban riddát és trescát, vagyis paraszti táncokat járnak.
Mindez jól mutatja a kor felfogását a különféle új és hagyományos táncokkal szemben.
(Ez az értékelés magyar földön is ismert lehetett, hiszen Dante mûve megtalálható volt Nagy Lajos könyvtárában.
A Színjáték latin fordítását a fordító egyenesen Zsigmond királynak ajánlotta.)
Magyarországon a hagyományos paraszti táncok a lebecsülés és a nem ritka tiltás ellenére tovább éltek, az újonnan elsajátított európai szokásokkal egybeötvözve.
A 15. századra már hazánkban is gyakorolják például a farsangolás, pünkösdölés, Szent Iván-napi tûzgyújtás, a karácsonyi kántálás szokását.
A családi ünnepek és a munkavégzéssel kapcsolatos szokások új formái mellett ezek voltak a táncolás fõ alkalmai.
1499-bõl való följegyzés - ám valószínûleg korábbi gyakorlatot takar - a Temesvári Pelbárt prédikációjában emlegetett Kapos menti álarcos farsangoló asszonyok esete, akiknek egyikét a táncból a démon büntetésbõl elragadott.
Úgy tûnik, a korabeli hagyományos paraszti közösségekben ekkor még nem voltak olyan önálló, szórakozást szolgáló táncalkalmak, mint amilyenek a fejedelmi udvarokban és a városi polgárság körében oly gyakran elõfordultak.
A hagyományos táncoknak a középkor folyamán nem alakult ki az a mûfajrendszere, amely a mai folklórtáncokat jellemzi.
A jelek szerint két mûfaj keretei bontakoztak ki: a fõként lépõ mozdulatokra épülõ társas, énekes lánc-körtánc (amelynek nõi, férfi és vegyes formái is létezhettek); valamint az inkább ugró-topogó-dobogó mozdulatokból álló tánc, amely szintén változatos formákban (szóló, páros, csoportos, férfi, nõi, vegyes formában, eszközzel vagy eszköz nélkül, maszkban vagy maszk nélkül) jelenhetett meg.
E formálódó mûfajokat más-más ritmikai, formanyelvi és funkcionális keret tartotta össze.
EGYHÁZTÖRTÉNET
KAPCSOLAT A SZENTSZÉKKEL
Gyengülõ pápaság - erõsödõ királyság
A pápaság a 13. században fénykorát élte, a magyar királyi hatalom szempontjából viszont ez a kor, különösen a század második fele, a lassú felbomlás idõszaka.
Magyarország 1301 után központi hatalom nélküli, a bárók által szétszabdalt és felforgatott ország volt, ahol a királyság eszméjét egyfelõl a katolikus egyház szilárd intézmény- és eszmerendszere, másfelõl az államalapító Szent István királytól eredeztetett Szent Korona tárgyi valósága képviselte.
I. Károly "országegyesítése" állította helyre a központi hatalmat.
Fiának, Nagy Lajosnak jól szervezett és külpolitikai tekintetben a térség nagyhatalmának számító országot hagyott örökül.
A pápaság 1305 és 1377 közötti uralmát ugyanakkor - a zsidóság hetvenéves babiloni számûzetésének mintájára - találóan nevezi a történetírás a pápaság "avignoni fogságának".
A pápák a francia királyok gyámsága alatt elvesztették addigi politikai súlyukat.
A magyar trón betöltése és a legátusok
A Szentszék felfogása szerint Magyarország nemcsak keresztény engedelmességgel tartozik neki, hanem evilági fõhatósága alatt is áll.
Ugyanakkor már III. András uralkodása idején a püspöki kar tagjaiban és a bárók többségében megszilárdult az a meggyõzõdés, hogy az ország világi tekintetben független a pápaságtól.
Magyarországot Szûz Mária örökségének tekintették, vagyis nem Szent Péterének. Az ország szuverenitásának védelme fontosabb szempont volt a pápának való engedelmességnél.
Véleményük szerint az 1301-ben megüresedett trónt csak választással lehetett betölteni, a pápa viszont jelöltjét, Anjou Károlyt - mint az Árpádok törvényes örökösét - igyekezett elfogadtatni a magyarokkal.
Fokozatosan sikerült csak a Magyarországra küldött legátusoknak, Boccasini, majd késõbb Gentilis bíborosoknak a püspököket Károly megválasztására rábírnia.
I. Károly és az egyház
A pápai hatalom által trónra segített Károly uralmának megszilárdítása után hamar összeütközésbe került a magyar fõpapokkal.
Csalódtak az új királyban, mert szerintük országgyûlések összehívása nélkül, önkényesen uralkodik, a tartományurak által régebben elvett egyházi birtokokat, azok legyõzése után, magának tartja meg, a megüresedett fõpapi székeket gyakran világiakkal foglaltatja le.
A fõpapoknak erejükön felül kell bandériumaikat kiállítani, egyháziakat gyakran világi törvényszék elé idéznek.
A király csak a saját jelöltjeit engedi püspöki méltóságra, és ha kell, ezt a káptalanok kánoni választásának mellõzésével is keresztülviszi.
Ezeket és ehhez hasonló vádakat tartalmazott az a levél, amelyet a püspökök végsõ elkeseredésükben 1338-ban küldtek a pápának.
Az ezt követõ enyhe pápai figyelmeztetésnek nem lett foganatja, az uralkodó nem változtatott egyházpolitikáján.
I. Károly erõs kézzel igyekezett országa érdekeit érvényesíteni azzal a pápai hatalommal szemben is, amelynek támogatása nélkül nem juthatott volna trónra: következetesen alkalmazta az Árpádoktól örökölt fõkegyúri jogát.
Sõt, megadóztatta az 1332-1337-es években beszedett ún. pápai tizedet is.
A külföldi behajtók csak azt követõen kezdhették meg a munkájukat, miután a pápa lemondott a király javára az adó harmadáról.
Jelentõsek ugyanakkor I. Károlynak a monostorok érdekében tett intézkedései.
Egymás után erõsítette meg a különbözõ apátságok régi kiváltságait, sõt uralkodása idején a szerzetesrendek (ezen belül is fõleg a koldulórendek) politikai befolyása is jelentõsen megnõtt.
Több szerzetest püspöki méltóságba juttatott.
Nagy Lajos király, az egyház bajnoka
Lajos király háborúi közül csupán a nápolyi trónért folytatott reménytelen harca volt ellentétes az avignoni érdekekkel.
Az ezt követõ, a "szélrózsa minden irányában" folytatott hadjáratai (pl. a görög rítusú szerbek, az eretnek bosnyákok és a pogány litvánok és tatárok ellen) szoros kapcsolatban voltak a Szentszék politikai és térítõ törekvéseivel.
I. Lajos a pápák Egyházi Államának belsõ harcaihoz többször katonai segítséget nyújtott, sõt magyar csapatok biztosították a pápa Avignonból Rómába való visszaköltözését is.
Egy 1356-os pápai levél "Krisztus védõpajzsának, az Úr athlétájának" nevezte.
I. Lajos ugyanakkor folytatta apja politikáját a pápai tizedszedés megtiltásában, az egyházi javadalmak betöltésekor a királyi akarat érvényesítésében.
A nápolyi trónért folyó küzdelem idején addig soha nem látott követjárás jellemezte a pápai és a magyar udvar kapcsolatát.
Pápai követek ezt követõen is megfordultak Magyarországon, általában világpolitikai jelentõségû kérdések miatt.
A keleti térítések, a balkáni helyzet pacifikálása, békeközvetítésre való felkérés szerepel megbízatásaik között.
Jelentõs volt Guido bíboros 1349. évi követsége.
A pápák által korán felismert török veszedelem ügyében is küldött V. Orbán pápa Budára követet, de a Lajos király és IV. Károly császár közti viszály felszámolása miatt is utazott pápai követ a magyar udvarba 1371-ben.
Ugyanakkor a magyar követek is hónapokat töltöttek Avignonban, ahol a közügyek intézése mellett saját rokonságuk, esetleg familiárisaik kérését ún. pápai kérvények (supplicatio) formájában tolmácsolták a pápának.
Magyarország és a nyugati egyházszakadás
A Rómába visszaköltözött XI. Gergely pápa halála után 1378-ban a bíborosok különbözõ csoportjai két pápát is választottak, akik közül az egyik visszament Avignonba.
Magyarország azon országok közé tartozott, amelyek a "törvényes" római pápát ismerték el és támogatták.
Mindez nem maradt a diplomáciai udvariasság szintjén, mert már a pápa egyházkormányzati hatalmát igen széles körben gyakorolta Magyarországon.
Ekkorra nálunk is meghonosodott az a szokás, hogy a pápák a magyar egyházi javadalmak betöltésének jogát fenntartották maguknak (reservatio).
Az országba így bejövõ ún. külföldi bullások nemcsak püspöki, hanem fõesperesi, kanonoki javadalmakat és más beneficiumokat is elfoglaltak, amelyeket pedig a fokozatosan erõsödõ hazai egyházi értelmiségi középréteg tagjai szerettek volna megõrizni maguknak.
Zsigmond király és IX. Bonifác eleinte kompromisszumokkal oldották meg a problémát.
Zsigmond királyi egyházkormányzata
A pápa és a magyar király közötti jó viszony 1403-ig tartott.
Ekkor ugyanis IX. Bonifác a magyar fõpapok és fõnemesek egy része által támogatott, Zsigmond ellen felléptetett ellenkirályt, Nápolyi Lászlót pártolta, és helyzetének erõsítésére legátust is küldött az országba.
Miután Zsigmond felülkerekedett, lefoglaltatta a pártütõ egyháznagyok birtokait, és több elmozdított fõpap helyett világi kormányzókra bízta az egyes egyházmegyéket.
A király felmondta az engedelmességet IX. Bonifácnak, de nem ismerte el az idõközben megválasztott XIII. Benedek ellenpápát sem.
Inkább arra törekedett, hogy az ország egyházi ügyeit kivonja a Szentszék gyakorlati irányítása alól, és azok intézését saját kezébe vegye.
Ennek érdekében került sor 1404. április 6-i rendeletének kibocsátására, amely az ún. királyi tetszvényjogot tartalmazta.
Ez az állapot 1410-ig maradt fenn, amikor Zsigmond a pisai reformzsinat által megválasztott új pápával, XXIII. Jánossal diplomáciai kapcsolatba lépett.
Zsigmond mint német király és a császári korona várományosa 1414-ben összehívta a késõközépkori Európa legjelentõsebb kongresszusát, a konstanzi zsinatot, amelyen maga elnökölt.
A legfontosabb cél, a kontinenset 1378 óta megosztó egyházszakadás megszüntetése és új, mindenki által elismert pápa választása volt, valamint az elvilágiasodó egyház belsõ megreformálása.
Többéves diplomáciai alkudozás után Zsigmond tevékenysége részben sikerrel járt, két pápa hajlandó volt önként lemondani, a harmadikat pedig megfosztotta támogatóitól.
A reform ügye elbukott, de mielõtt az új pápát, V. Márton személyében megválasztották volna, Zsigmond a bíborosokkal kiadatott egy oklevelet, az ún. "konstanzi bullát".
A magyar királyok a késõbbiekben erre hivatkozva érvényesítették fõkegyúri jogukat.
A zsinat után Zsigmondnak a pápasághoz való viszonya kiegyensúlyozott volt, annak ellenére, hogy V. Márton pápa mindjárt trónralépése után biztosította maga és utódai számára az egyházi javadalmakkal való rendelkezés jogát.
A gyakorlatban a király szerepe vált meghatározóvá, mert a pápa általában azt a személyt nevezte ki, akit a király elõzetesen kijelölt a megüresedett méltóságra.
Fontos törekvése Zsigmondnak az is, hogy a gyakorlatban korlátozta az egyháziaknak Rómába való fellebbezését - ami a perköltségek miatt fontos a hazai klérusnak -, másrészt szintén korlátozta az egyházi, ún. szentszéki bíróságok hatáskörét a világiak javára.
EGYHÁZI TÁRSADALOM
Fõpapok
Az egyházi társadalom élén álló fõpapok egyházmegyéjük tényleges vezetését vikáriusaikra hárították, mert tevékenységük nagyobbik részét országnagyi teendõik végzése jelentette.
Az érsekek és püspökök hivatalból tagjai voltak a királyi tanácsnak, közülük kerültek ki a kormányzat írásbeli tevékenységét irányító kancellárok, bár Zsigmond király idején voltak világi titkos kancellárok is.
Az írás- és nyelvtudásuk miatt a király diplomáciai feladatokkal is elsõsorban õket bízta meg.
Háború esetén maguk vezették hatalmas birtokaik jövedelmébõl eltartott bandériumukat, azaz zászlóaljukat.
Korszakunkban még többnyire valamelyik arisztokrata családból származtak.
A klérus legfelsõ rétegéhez számították még a székesfehérvári prépostot és a johannita vránai perjelt is.
A középréteg
A fõpap halála vagy áthelyezése esetén az új püspökök kinevezése hosszabb eljárás eredménye volt, és három tényezõ játszott benne szerepet.
A székeskáptalanok 13. században széleskörûen gyakorolt püspökválasztási joga korszakunkban háttérbe szorult a másik két hatalmi tényezõ javára: a pápa általában a király bemutatására (praesentatio) nevezte ki a püspököt.
Az egyházi középréteg, a kanonokok a 14. századtól igen gyakran már nem saját maguk látták el liturgikus teendõiket, hanem helyettest - az ellátására rendszeresen kiutalt jövedelem, azaz prebenda után nevezve - prebendáriust állítottak maguk helyett, aki vagyoni helyzetét tekintve inkább az alsópapsághoz tartozott.
A mintegy 50 székes- és társaskáptalanban lévõ kb. 600 kanonoki stallumot illetõ rendszeres jövedelem lehetõvé tette, hogy viselõik közül kerüljön ki a középkori magyar értelmiség meghatározó része.
Az egyházi hierarchiában a püspök egyházmegyéje fõesperesi kerületekre oszlott, amelyek nagyjából a vármegyék határaival estek egybe.
Élükön a székeskáptalanba beköltözött és a kanonoki testületbe felvett fõesperesek álltak, akik a püspök felügyeleti jogkörét egyházlátogatások, ún. visitaciók formájában gyakorolták a joghatóságuk alá tartozó plébánosok felett.
Évenkénti látogatásaik nagy anyagi megterhelést jelentettek a falvak lelkipásztorainak, így a fõesperesi kíséret nagyságát törvényekkel szabályozták.
Plébánosoknak a 14. század elején a fõesperes, sõt néha a püspök joghatósága alól kivett királyi városi, mezõvárosi papokat hívták, akik megtarthatták a teljes beszedett tizedet.
Ezeket az elõkelõ jogállású egyházi tisztségeket olykor papi funkcióikat egyáltalán nem gyakorló személyek kapták a vele járó jövedelemmel együtt.
Így kapta pl. I. Károly udvari orvosa a pataki plébániát.
Az esetek többségében azonban a városi és mezõvárosi plébánosokat a polgárok választották, a királyi kinevezés (bemutatás) a kivételek közé tartozott.
Az alsópapság
A 14. század végére már plébánosnak nevezték a fönti kiváltságokkal nem rendelkezõ kisebb egyházközségek, parókiák papjait is, akiket korábban káplánoknak hívtak.
Az elõzõ korszakból örökölt kegyúri rendszer értelmében a birtok földesura fogadta fel õket kialkudott bérért, meghatározott idõre.
Az õ feladatuk volt a szentségek kiszolgáltatása, a misézés és a prédikáció.
Legtöbbjük a káptalani iskolában szerezte alapfokú teológiai és gyakorlati ismereteit.
A beszedett egyházi tizednek õk általában csak az 1/16-át kapták.
Az egyházi társadalom legalsó rétegéhez tartoztak a plébánosok által kinevezett és eltartott káplánok.
Rajtuk kívül az egyes templomokban misealapítványokból fizetett oltár- és kápolnaigazgatók imádkoztak az alapítók lelki üdvéért.
A püspöki székesegyházakban is mûködtek szerény javadalmú oltárigazgatók, õk alkották a karbeli papok testületét.
A szerzetesség átalakulása
A monasztikus rendek a 14. századra túljutottak virágkorukon.
Megcsappant monostoraik száma, a megmaradottakban kevesebb lett a szerzetes és a fegyelem is meglazult.
Lassú, de folyamatos hanyatlásuk oka, hogy nem tudtak eleget tenni a társadalom megváltozott vallásosságával szembeni új elvárásoknak, amelyek a hívek aktívabb lelki gondozását, prédikálást, a szegényekkel való törõdést igényelték.
Hozzájárult ehhez az a körülmény is, hogy a középkori pápák és királyok külön e célra való anyagi eszközök híján, gazdagabb apátságok átengedésével fizették az egyházkormányzati, diplomáciai munkában részt vevõ alattvalóikat.
Az ilyen, többször más rendbéli vagy gyakran világi ún. kommendator vagy gubernátor apátok rendszerint nem laktak apátságuk monostorában, és alig foglalkoztak szerzeteseik elõírt fegyelmével és érdekeivel.
Ilyen gubernátor lett pl. Pannonhalmán 1376-ban Ulászló lengyel herceg.
Monasztikus, kanonok- és lovagrendek
Az eredetileg 81 monostort birtokló bencés rend apátságainak száma 1400-ig 64-re olvadt.
Ebbõl a 15. század folyamán 27 apátság kommendátorok kezére került.
A belsõ megújulás érdekében egymást követték a reformmozgalmak, amelyek elrendelték az országos rendi összejövetelek, ún. káptalanok évenkénti megtartását.
Negyedannyi monostorral rendelkeztek a ciszterciek, és az itt is tapasztalt visszaélések megszüntetésére maga Nagy Lajos király szólította fel a rendi nagykáptalant.
A cisztercieknél valamivel népesebb premontrei kanonokok 33 monostorukkal, a szívesen vállalt hiteleshelyi tevékenység miatt is jobban õrizték jelentõségüket és népszerûségüket.
A monasztikus rendek egy-egy monostorának szerzetesi közösségét konventnek nevezték.
A lovagrendek néhány rendházzal rendelkeztek csak.
A templomosok 1312. évi feloszlatása után javaik a johannitákra szálltak, így a vránai perjelség is.
A Német Lovagrend Erdélybe telepítésével Zsigmond király is megpróbálkozott, ám sikertelenül.
A magyar alapítású stefanita rend hanyatlása is a 14. században kezdõdött, a 15. század közepére pedig már meg is szüntették mûködésüket.
Remeterendek
Több megbecsülést élveztek korszakunkban a társadalom részérõl a nagyobb fegyelmet követelõ remeterendek.
A szigorúságukról híres "néma barátok", a karthauziak négy monostort tudtak benépesíteni.
A 14-15. században élte fénykorát a másik magyar alapítású szerzetesi közösség: a pálos rend, amely 1308-ban kapta meg Szent Ágoston szabályait Gentilis legátustól.
1327-ben mintegy 30 monostoruk volt, a Zsigmond-korra ez a szám megduplázódott.
1367-ben Nagy Lajos kérésére került sor a rend pápai jóváhagyására, ami lehetõvé tette a püspöktõl való önállóságukat.
Nagy Lajos 1381-ben megszerezte Velencébõl Remete Szent Pál földi maradványait és az ereklyét a pálosok központjában, Budaszentlõrincen helyezték el.
1418-ban pápai engedéllyel prédikálási lehetõséget kaptak.
Az egyes kolostorok élén perjel állott, akit az évenként tartott budaszentlõrinci káptalanon a rend magyarországi vezetõje, a generális rendelt ki az egyes rendházak élére.
Koldulórendek
A világ zajától többnyire elvonuló pálosokkal ellentétben a koldulórendek sûrûn lakott vidékeken telepedtek le.
A 14. század elején mintegy 25 kolostorral rendelkezõ ágostonos remete rend tagjait remetéknek nevezték ugyan, valójában azonban koldulórend volt.
A karmelitáknak 1372-ben sikerült Budán megtelepedniük, de nem tudtak népszerûvé válni: mindössze négy kolostorukról tudunk.
Nem így a domonkosok, korszakunkban mintegy 40 rendházuk volt, elsõsorban városokban.
A prédikálás mellett fõleg a tudományok mûvelésében jeleskedtek.
A ferencesek elõretörése még lendületesebbnek mondható, 1316-ban a magyar ferences rendtartomány (provincia) nyolc õrségre (custodiára) oszlott 43 házzal, ez a szám 1379-re 50-re emelkedett.
I. Károly több püspökséget ferencesekkel töltött be, követeit is többször közülük választotta.
A kolduló rendek fontos missziós szerepet játszottak a balkáni területeken.
EGYHÁZ ÉS TÁRSADALOM
Keresztény mindennapok
Az emberek mindennapi élete az egyház által megszabott keretek között zajlott.
Az évszakokhoz kapcsolódó munkával eltöltött hétköznapok és az egyházi év által parancsolt vasár- és ünnepnapok arányos elosztása adta a középkori idõ változásának ritmusát.
Az egyházi ünnepek jelentették gyakran azt a határnapot is, amikor az ország lakosságának nagy többségét kitevõ falusi jobbágyságnak be kellett szolgáltatni a különbözõ földesúri járadékokat.
A naptári ünnepek elsõsorban a szentek kultuszához kapcsolódtak.
Az egyes egyházközségek külön is megemlékeztek templomuk védõszentjérõl.
Az Árpád-ház szentjeinek ("szentkirályok"), különösen Szent László király kultuszának népszerûsítéséhez jelentõsen hozzájárultak az Anjou királyok és utóbb Zsigmond, aki Váradon, Szent László sírjánál temettette el magát.
Pogányok, szakadárok
A papok által végzett liturgikus szertartások latin nyelven folytak, de korán kialakulhatott az egyház vulgáris nyelvi készlete, amely elsõsorban a mise keretében elhangzott prédikációhoz, valamint gyónáskor a bûnök anyanyelvi bevallásához kapcsolódott.
Éltek azonban Magyarországon az egyházon kívüli, nem keresztény, illetve nem katolikus népcsoportok is.
A pogányok és szakadárok megtérítésére irányuló törekvések különösen a 14. század második felében voltak jelentõsek, mert Lajos király ezt elsõrendû uralkodói kötelességének tartotta.
A zsidók térítésével is megpróbálkozott, de kudarca után 1360 körül kiûzte õket az országból, s bár rendeletét 1364-ben visszavonta, a kiûzöttek többsége már nem tért vissza.
A helyettük - fõleg nagyobb városokba - Nyugatról betelepülõk zárt közösségei megtarthatták vallási különállásukat, bár a 15. század elején zsidóellenes megmozdulásokra is sor került.
A kunok megtérése és beilleszkedése az 1279-es törvények után sem ment zökkenõmentesen, mert még ezt követõen is szívósan ragaszkodtak pogány életmódjukhoz, õsi hagyományaikhoz.
Az eredetileg bizánci rítust követõ jászok is katonai szolgálataiknak köszönhették kiváltságaikat, katolikus hitre térítésük a koldulórendek közremûködésével több évszázados folyamat volt, amelynek befejezését a 15. század második felére tehetjük.
A megtérés elhúzódása részben a tizedfizetéstõl való idegenkedéssel is magyarázható.
A 14. században folytatódott az ország szélterületeinek benépesítése görögkeleti vallású népcsoportokkal.
Az északkeletre beáramló rutének, valamint a Déli- Kárpátokon át Erdélyben letelepedõ másik jelentõsebb (kb. másfélszázezres) lélekszámú népesség, a románság megtérítéséhez szintén a ferencesek segítségével fogott hozzá Nagy Lajos.
Az ortodox vallású népeknek a katolikus egyházzal való 1366-os egyesítése után csak az kaphatott nemességet vagy kenézséget, aki katolikussá lett.
Az unió 1386-os megszûnése után Zsigmond 1428-ban próbálta felújítani Lajos politikáját.
Ennek ellenére számuk gyarapodott és korszakunkban már templomaikról és kolostoraikról vannak híradások.
A nemesített román kenézek egy része továbbra is katolizált ugyan, de nem kényszerbõl, hanem presztízsbõl, mert a magyar nemesi családokkal való gyakori házasságoknak a valláskülönbség akkor elháríthatatlan akadálya volt.
Hasonlóképpen szakadárnak tekintette a katolikus egyház a 14. század végétõl a törökök elõl menekülõ, a Szerémségben és Keve megyében letelepülõ görögkeleti rítusú szerbeket.
A királyi hatalom és a földesurak azonban - elsõsorban gazdasági érdekekbõl - számukra is biztosították a szabad vallásgyakorlat lehetõségét.
Az egyházszervezet bõvülése
A magyar egyházszervezet az Anjouk idején érte el legnagyobb kiterjedését.
Az ország keleti és déli határai mentén a hûbéres államokat kiépíteni szándékozó királyi politika találkozott a katolikus egyház térítõ törekvésével, amit többnyire ferencesek végeztek.
A missziós püspökségek vezetõi is gyakran a koldulórendek tagjai közül kerültek ki.
I. Károly 1322-ben felújította a még a 13. század végén alapított, de hamar megszûnt nándorfehérvárit, I. Lajos sikertelen kísérletet tett 1354-ben a milkói újjászervezésére.
A legdélebbi magyar missziós püspökséget is I. Lajos alapította 1365-ben Bodonyban (Vidin, ma Bulgária), amely azonban rövid életû volt, hasonlóan az 1382-ben létrehozott argyasi püspökséghez, mindkettõ 1386-ban megszûnt.
Közvetlenül a Szentszék joghatósága alá tartozott, így nem számított a magyar egyházszervezetbe a Kárpátokon túli románság megtérítésére 1371-ben alapított és a 15. század végéig mûködõ szereti püspökség.
A királyi oklevelek méltóságsoraiban feltüntették viszont a dalmát és horvát fõpapokat is, bár nem voltak részei a magyar egyházszervezetnek.
Eretnekek
Az eretnekség elleni küzdelem a 14. században a flagellánsok és valdensek, de fõként a Boszniában elterjedt patarén irányzatok ellen folyt, Lajos király déli hadjáratainak olykor kimondottan ez volt a célja.
A 15. századtól a délvidéki eretnekek összeköttetésbe kerültek az eredetileg a Felvidékrõl terjedõ huszitizmussal.
Zsigmond 1420-tól ugyanis keresztes háborút viselt a csehországi husziták ellen, akik viszonzásul 1428-tól rendszeresen indítottak pusztító hadjáratokat Magyarországra.
Végül a bázeli reformzsinat keretében 1433-ban sikerült megegyezni a kelyhesekkel, akikkel összefogva végül 1434-ben a táboritákat leverték.
A huszita tanok elterjedésének jelentõs szerepe volt az 1437-es erdélyi parasztfelkelés elõkészítésében is.
A kamanci Tamás és Bálint deák, a magyar nyelvû Huszita Biblia fordítói Marchiai Jakab ferences több délvidéki és keleti egyházmegyére kiterjedõ térítõ tevékenysége elõl Moldvában találtak menedéket.
Mûvelõdés, iskolák, egyetemek
Az egyháznak korszakunkban is elsõrendû szerepe volt a mûveltség terjesztésében.
A szerzetesi (kolostori) és a székesegyházi (káptalani) iskolák elsõsorban a papi utánpótlás alapfokú intézményei voltak, de a hét szabad mûvészet mellett az ország jogainak megóvása érdekében némelyikben jogot is tanítottak, valamint világi pályára (kancellária, hiteleshelyek) is készítettek fel hallgatókat.
A domonkosok budai fõiskolája (studium generale) a 14. század elejétõl folyamatosan mûködött a középkorban, bár nem vált igazi egyetemmé.
Az elsõ magyar egyetemet Nagy Lajos alapította 1367-ben Pécsett, és V. Orbán pápa a hittudományi kar kivételével meg is adta a mûködési engedélyt.
Az egyetem azonban a 14. század vége felé megszûnt.
Még rövidebb életû volt a Zsigmond által 1395-ben Óbudára szervezett egyetem, amelyet a király a huszita veszély miatt 1410-ben Branda Castiglione pápai követ közremûködésével újjáalapított.
Küldöttsége még részt vett a konstanzi zsinaton is, de az intézményt az 1420-as években már nem említik a források.
Így az egyetemi fokozatokra vágyó magyarok leginkább a közeli Bécs és Krakkó egyetemeit látogatták.
A csak kevesek számára elérhetõ egyetemre járás mellett a hazai és külföldi búcsújárások és zarándoklatok a 14. századtól már a társadalom szélesebb rétegeinek is nyújtottak utazási lehetõséget.
A magyarországiak által legkeresettebb külföldi zarándokhely a németországi Aachen volt, fõleg miután 1367-ben Nagy Lajos kápolnát alapított a szent királyok (István, Imre és László) ereklyéivel.
Ezen kívül Jeruzsálembe, Rómába és Compostellába is szívesen látogattak magyar zarándokok.
TÖRTÉNETI FÖLDRAJZ
HATÁROS ORSZÁGOK, TARTOMÁNYOK
Magyarország határai az Árpád-korhoz képest nem változtak, a határos országok azonban igen.
Északon a Lengyel Királyság volt a szomszédos ország, 1370-ig a Piastok, 1370-1386 közt az Anjouk, 1386-tól a Jagellók uralma alatt.
Halics-Volhínia uralkodóháza 1340-ben kihalt, néhány évtized múlva Halics és Volhínia nyugati része lengyel befolyás alá került.
Nagy Lajos lengyel királysága idején ugyan egy évtizedig magyarok igazgatták Oroszország vajdája címmel, 1387-tõl azonban végleg Lengyelország részévé vált Kisoroszország néven.
A terület jelentõségét vesztette a magyar politika számára, I. Károly elsõ házasságával, melyet a Halicsból származó Máriával kötött, lezárultak az évszázados orosz-magyar dinasztikus kapcsolatok.
Délkeletre az Aranyhorda területe következett, I. Károly alatt több tatár betörés érte Magyarországot.
A század közepére az Aranyhorda a Dnyeszteren túlra vonult vissza, az uratlanul maradt "moldován föld" magyar fennhatóság alá került, máramarosi román vajdák: Drág, majd fia Szász igazgatták.
Egy másik máramarosi vajda, Bogdán döntötte meg uralmukat 1359 körül és szervezte meg a Moldvai Fejedelemséget.
A késõbb magyar hûbéressé lett ország Haliccsal egyidõben hódolt meg Lengyelországnak, bár néha még elismerte a magyar fennhatóságot is.
A másik román állam, Havasalföld 1330 körül, Károly sikertelen hadjárata után szervezõdött önálló fejedelemséggé.
Területe a Szörényi bánságból (Olténia) és az Olton túli Munténiából állt.
Vajdáik, ha meghódoltak a magyar királynak, a szörényi báni címet is viselték, Fogarasföld urai is voltak, 1394-tõl a török és magyar hûbér közt ingadoztak.
Mircea cel Bãtrin vajda (1386-1418) magyarbarát politikát folytatott, halála után Zsigmond király Szörény várát magyar igazgatás alá helyezte.
A szörényi végvárak védelmét 1429-ben a Német Lovagrend vállalta magára, azonban a törököktõl vereséget szenvedtek, 1435-ben újra királyi hadak szállták meg váraikat.
Az Al-Dunánál rövid szakaszon Bulgária volt a határos ország.
A 14. század közepén Bulgária két részre szakadt, a Magyarországgal határos szakasz a vidini (bodonyi) bolgár cársághoz tartozott.
A cárságot 1365-ben Nagy Lajos elfoglalta, 1369-ig bolgár báni címmel magyar helytartót kapott, aki más bánságokhoz hasonlóan magyarországi területek felett is rendelkezett.
A nikápolyi csata (1396) után Vidint is elfoglalták a törökök.
A macsói bánság Magyarország szûkebb határain kívül esett, de a magyar királyok az ország részének tekintették.
A területre Szerbia is igényt tartott, I. Károly több hadjáratot folytatott érte.
A király 1320-ban szervezte meg a bánságot, mely 1479-ig fennállt.
Váltakozóan több magyar megye is fennhatósága alá tartozott: Valkó, Bodrog, Szerém, Baranya, Bács, Tolna.
Száván túli részei Belgrád kivételével 1389 után Szerbia kezére kerültek.
Az 1389-es rigómezei csata után török hûbéres Szerbiában 1403 körül a despota címet viselõ Lazarevics István szövetségre lépett Zsigmond királlyal, tagja lett a Sárkányos-társaságnak, Magyarországon hatalmas adományokat kapott.
Halála elõtt 1426-ban Tatán szerzõdést kötött Zsigmonddal, eszerint örököse Szerbiában és a magyarországi birtokokon unokaöccse, Brankovics György lett, aki vállalta, hogy Belgrádot (Nándorfehérvárt) és Galambócot átadja a magyaroknak.
Galambóc kapitánya a várat a törököknek adta át, visszafoglalása 1428-ban nem sikerült.
Szörény és Galambóc közt ekkor lett Magyarország az Oszmán Birodalom közvetlen szomszédja.
Bosznia a 14. században önállósodott, uralkodói rövidebb megszakításokkal a török hódításig elismerték a magyar hûbért.
A 14. században jórészt a Kotromanics-dinasztia tagjai uralkodtak, elsõként Nagy Lajos apósa, II. István.
Ez volt az utolsó magyar dinasztikus kapcsolat délszláv uralkodóházzal, a török elõrenyomulással ezek véget értek.
1377-ben Tvartko magyar engedéllyel Bosznia és Szerbia királyává koronáztatta magát.
Zsigmond alatt Bosznia ingadozó hûbéresnek bizonyult, ezért 1404-ben az egykori ozorai bánság egy részét Szrebernikkel együtt, 1434-ben pedig Jajcát szállta meg magyar õrség.
Dalmácia nem volt egységes ország, a tengerparti, önkormányzattal rendelkezõ, különbözõ politikát folytató városköztársaságokat jelentette.
I. Károly tudomásul vette, hogy a városok meghódoltak Velencének, csak Zengg maradt magyar fennhatóság alatt.
1358-tól 1412-ig tartott a magyar uralom Dalmácia területén.
1420-ban Spalato és Trau is meghódoltak Velencének, ezután a magyar királyok joga Dalmácia felett névleges volt, csupán Raguza maradt magyar fennhatóság alatt.
Horvátország az elõbbi országokkal ellentétben szorosan kapcsolódott Magyarországhoz.
A dinasztikus országmegosztás elvének megfelelõen kormányzatát 1353-1356 közt Szlavóniával közösen István herceg, majd kiskorú fia látta el.
Ezután Dalmáciát és Horvátországot 1476-ig Szlavóniától elválasztva igazgatták, mindkettõ élén bánok álltak.
Az ország zsupánságokra volt osztva, melyek nem úgy mûködtek, mint a magyar megyék.
Horvátország és Szlavónia Krajnával, Szlavónia és Magyarország Stájerországgal, Magyarország Stájerországgal és Ausztriával - annak Alsó-Ausztria nevû részével - volt határos.
Cilli grófsága Zsigmond uralmának legvégén két évtizedre önállóvá vált, így Szlavónia határos lett vele.
Krajnában, Stájerországban, Ausztriában a Habsburg-dinasztia uralkodott.
A Morva folyótól északra a cseh királyok uralma alatt álló Morvaország kezdõdött, a Trencsén vármegye egy részével határos Szilézia is a cseh korona fennhatósága alá tartozott.
AZ ORSZÁG KORMÁNYZATA
A király
Magyarország 1370-1382 között perszonálunióban állt Lengyelországgal.
A két országot teljesen külön kormányozták.
Indokolatlan a "három tenger mosta" birodalomról beszélni, mert a lengyelek ugyan igényt tartottak Pomerániára, a valóságban azonban Lengyelországnak ekkor nem volt tengerpartja.
A Nagy Lajos idején magyar hûbéres Moldvának voltak Fekete-tengeri kikötõi, de ezekre a magyar királynak semmilyen befolyása nem volt.
Havasalföld nem rendelkezett tengerparttal, Dobrudzsa pedig bolgár terület.
Nagy Lajos csak a dalmát adriai kikötõket mondhatta magáénak.
Az Anjouk a 14. század közepén rövid idõre felújították a dinasztikus országmegosztást.
I. Károly alatt fiai hercegi címet kaptak, Lajos Erdélyét, István Szlavóniáét, önállóan egyikük sem kormányzott.
Saját udvara 1349-ben lett Istvánnak, mint Szepes és Sáros, majd Erdély hercegének.
1351-tõl Horvátország és Dalmácia, 1353-tól Szlavónia hercege lett.
Egy év múlva bekövetkezett halálakor kiskorú fia, János viselte e címet.
1356-ban megszüntették e különkormányzatot, ezzel egyszer s mindenkorra véget ért a dinasztikus különkormányzat Magyarországon.
Szlavónia külön országnak számított, de a szlavón királyi címet, akárcsak korábban, most sem használták az uralkodók.
Erdélyt nem nevezték országnak, hanem "erdélyi résznek".
Az élén álló vajdák viselték a szolnoki ispáni tisztet, a 14. században Arad megyéét is.
A macsói bánok a vajdához és szlavón bánokhoz hasonló hatalommal rendelkeztek.
Területükön az ispánokat maguk nevezték ki, önálló törvényszékük volt.
A báni és a vajdai tisztséget a 15. században gyakran töltötte be egyszerre több személy.
A vajdák többnyire nem erdélyi családból származtak.
Nagy Lajost, ha hosszabb ideig volt távol az országtól, helytartóként anyja helyettesítette, Zsigmondot vikáriusok.
A király melletti legfõbb döntéshozói testület a királyi tanács volt: fõpapok, bárók és néhány udvari ember gyülekezete.
A Károly uralkodásának elsõ felében többször és Nagy Lajos alatt kétszer összehívott országgyûléseken képviseltette magát a köznemesség is, a döntõ szó azonban a fõpapoké és báróké maradt.
Elõször 1385-ben, a Kis Károlyt megválasztó országgyûlésen képviselte a megyéket 4-4 küldött.
Törvényt késõbb is alkottak országgyûlés nélkül a királyi tanács véleménye alapján.
Megyék és székek
A helyi igazgatást e korszakban az ország nagyobbik részén a megyék végezték.
Ekkor szervezõdtek megyévé a frissen betelepített területek, mint pl. Liptó, Turóc, Máramaros.
Élükön az ispánok álltak, kik általában több megye ispánjai voltak.
Helyetteseiket, az alispánokat, maguk választották familiárisaik közül.
A megye egyetlen rendszeresen mûködõ fóruma a kéthetenként meghatározott napon és helyen összeülõ törvényszék, latinból kölcsönzött szóval sedria volt.
Ezeken általában csak az alispánok vettek részt, kiknek a nemesség által választott szolgabírák segédkeztek.
A 14. században egyre több megyében alkalmaztak jegyzõket.
Ekkor bukkantak fel a járások - számuk általában megegyezett a szolgabírók számával - adószedési egységek voltak és nem önkormányzatok.
A Zsigmond-kortól fokozatosan nõtt a vármegyék szerepe az ország igazgatásában, ettõl kezdve beszélhetünk némi megyei önkormányzatról.
A szlavóniai megyék a magyarországihoz hasonlóan mûködtek, kivétel az ún. alsó-szlavóniai 3 megye (Szana, Orbász és Dubica), ezek zsupánságok voltak.
Az ország egyes területein nem vármegyék, hanem székek szervezõdtek.
A kunok székei nemzetségi alapon jöttek létre.
Eredetileg mind a hat kun széknek megvolt a maga nemzetsége, az önálló jász szék léte e korszakban bizonytalan.
A székelyeknek eredetileg 7 székük volt.
Az 1324-es szász felkelés leverése után teljesen átalakították Szászföld igazgatását.
Ekkor létesítették a szász székeket, ezek azonban nem terjedtek ki a szászok által lakott összes erdélyi területre.
A Székelyföld nem tartozott közvetlenül az erdélyi vajda alá, igazgatását a székely ispán látta el.
A székely ispánok nem székelyek voltak, 1402-ig õk igazgatták a "két szék" nevû szász székeket is.
A román kerületek vagy ispánságok megmaradtak a vármegye keretein belül, általában egy vár körüli kenézségek összességét jelentették.
A Szepességben 3 igazgatási forma élt egymás mellett: a vármegye, a szepesi szászok közössége és a tízlándzsás szék.
1412-ben Zsigmond Lubló várát, Lubló és Podolin mezõvárosokat és további 14 szepesi "szabad falut" zálogba adott II. Ulászló lengyel királynak.
A Szepességnek e része csak 1772-ben került vissza Magyarországhoz.
A helységek önkormányzata megmaradt, közjogi állásuk sem változott: a magyar korona részének tekintették õket.
Pénzügyigazgatás
Az ország bevételei egyben a király bevételei is voltak.
A kincstár vagy kamara ügyeit az uralkodók magánbirtokuk ügyeiként kezelték.
A pénzügyek igazgatását a tárnokmestertõl, majd a kincstartótól függõ helyi kamarák végezték, élükön kamaraispánokkal, akik szerzõdésben rögzített összeg fejében bérelték azokat.
A kamarák speciális tevékenységet folytattak, a sókamaráknak pl. semmi közük nem volt a színesércekkel foglalkozó bányakamarákhoz.
I. Károly pénzügyi reformjai során 10 pénzverõkamarát állított fel, az egyes kamaráknak több verdéjük is volt.
Hiteleshelyek
A közhitelû írásbeliség helyi szervei a hiteleshelyek voltak, melyek felsõbb bírói parancsra elvégzett vizsgálatokról jelentéseket, magánosok megkeresésére ún. bevallásokat állítottak ki.
Az 1351-es törvények eltiltották a kisebb konventeket a birtokelidegenítési oklevelek kiállításától.
Két évvel késõbb az összes hiteleshely pecsétjét felülvizsgálták, tevékenységüket csak azok folytathatták, amelyek a pecsétjüket visszakapták.
Ezután a középkor során alig változott a hiteleshelyi tevékenységgel foglalkozó káptalanok és konventek köre.
Királyi székhely és fõváros
A 14. század elejétõl az ország fõvárosának Budát tekintették.
A királyi udvar a központi bíróságokkal együtt 1323-tól 1405-08-ig Visegrádon székelt, csak 1346-55 közt költözött Budára.
Visegrád azonban nem volt sohasem fõváros, csak székhely (rezidencia); a székhely és a fõváros Európa más országaiban sem esett pontosan egybe.
Az állandó rezidencia és a fõváros különállása volt az utolsó átmeneti szakasz abban a több évszázados fejlõdésben, mely az udvarházról udvarházra vándorló udvar és a székesfõváros, azaz a székhely és fõváros megszületése között eltelt.
Zsigmond korában épült meg a királyi vár és az új palota a mai palotaegyüttes helyén.
Zsigmond élete utolsó éveiben a Német-Római Birodalom határán fekvõ Pozsonyba akarta áttenni székhelyét, ekkor építtette át az ott álló várat.
TELEPÜLÉS ÉS LAKÓHELY
Városok
1301-ben, az Árpád-ház kihalása idején olyan városok álltak Magyarországon, melyek egy részét a tatárjárás után fallal vették körül.
Európa nyugati felében az erõdített városok már jóval korábban létrejöttek, mintegy száz évvel megelõzve a hazai viszonyokat.
A mezõgazdasági árutermelés fejlõdése, az új területek mûvelésbe vonása lehetõvé tette, hogy a falvakban a korábbiaknál nagyobb mennyiségû élelmiszert állítsanak elõ.
Ez a viszonylagos árubõség demográfiai növekedést idézett elõ, melynek egyenes következményeként egyre többen vettek vándorbotot kezükbe, és az egyre erõsödõ városokban kerestek lakhelyet, megélhetést.
Ezeken a városiasodó településeken a kialakuló kézmûiparban is egyre nagyobb mennyiségû többletterméket állítottak elõ.
A megélénkülõ árucsere miatt mindinkább szûknek bizonyultak a korabeli egyházi intézmények és a várak mellett létrejött piacok, amelyek ekkorra már túlnõtték a helyi kereteket.
A kereskedelem vérkeringésébõl nagyobb hányadot követelt a távolsági kereskedelem.
A 13. század elején a fehérvári latinok Szent István királytól származtatták a városi jogaikat rögzítõ kiváltságlevelet, melyet röviden fehérvári szabadságnak nevezünk.
Éppen ez alapján szerezte meg kiváltságait 1238-ban Nagyszombat, 1248-ban Nyitra, 1271-ben Gyõr és Szatmár, 1277-ben Sopron, 1279-ben Vasvár.
A fehérvári jog elérése még a 14. században is városaink vágyálmai közé tartozott.
E jog leglényegesebb eleme a vámmentesség volt.
Fontos privilégiumnak számított az országos vásártartási jog.
Ez Fehérvár mellett csak kevés városnak adatott meg: pl. 1287-tõl Buda, 1344-tõl Sopron és Pozsony, 1347-tõl Kassa, 1353-tól az erdélyi Beszterce kapta meg.
Az új fõváros, Buda szerepe egyre jelentõsebbé vált.
Amíg a 13. század végéig az ország kereskedelmi útvonalainak ütõereit Fehérvár ellenõrizte, addig ez a csomópont a tatárjárást követõ idõszakban egyre inkább Budára tevõdött át.
A 13. század végétõl mind gyakrabban említik példaként Buda városi kiváltságait, de mintaként szolgált Korpona, vagy a bányászvárosok számára Selmecbánya és Teschen is.
A 14. század közepe táján kezdték meg csupán a városi privilégiumok egységes jogi keretek közé illesztését.
Az 1241-1242-es tatárjárás következményeként fallal körülvett városok jó része korábban is nagykiterjedésû városnak számított.
Fehérvár például már az Árpád-kor végén is jelentõs nagyságú volt, a 15. század végére pedig már kb. 1780 hektárnyi területet foglalt magában.
Ezt a hatalmas lakóhelyet nem lehetett és nem is volt értelme teljes egészében körülkeríteni, éppen ezért a városfalak építésekor összefüggõ, összetartozó városrészeket, utcákat vágtak szét.
A körülkerített belvárost 1259-70 között említették elõször.
Területe a város egészéhez képest viszonylag kicsiny, mindössze 20,8 hektár, a 15. század végi Fehérvár területének kb. egykilenced része volt.
Ettõl az idõszaktól említik okleveleink a mesterségesen kialakított külvárosokat: a késõbbi Budai külvárost 1331-ben suburbiumként, 1406-ban civitas exteriorként, az Újvárost 1327-ben Szigetként, az Ingoványt 1372-ben Inguanként, az Újfalut 1298-ban Nova Villa néven.
A fehérvárihoz hasonló jelenség figyelhetõ meg Esztergom - Királyi város, Gyõr, Körmöcbánya, a budai Víziváros, Pécs és Pozsony esetében is.
Jellegzetesen városi problémának számított, hogy a lakók nem fértek el a fallal övezett területen belül, és kirajzottak onnan.
A megoldás az volt, hogy vagy kibõvítették a város területét egy újabb városfal-szakasszal, mint jóval késõbb Rusztnál, vagy a falakon kívül esõ, kiterjedt külvárosokat hoztak létre, mint Nándorfehérvár vagy Brassó esetében.
Ezeket a sejtszerûen továbbnövekvõ városrészeket a késõbbiekben beolvasztotta a városmag, esetleg külvárosként kaptak a belvároséhoz hasonló erõdítésfalat (Gyõr, Nagyszeben, Pécs, Sopron).
Pozsony legkésõbb 1311-ben kapott városfalat, és a 14. században erõdítették meg Nagyszombat, Bártfa, Eperjes, Kõszeg, Trencsén, Kismarton és Szakolca városát is.
A városok jó része egy korábbi vár mellett épült fel, piacuk is mindig e vár birtokosának felügyelete alatt állott.
Ezek a királyi, királynéi, érseki, püspöki, grófi birtokban lévõ várak azonban nem csupán a környezõ magaslatokon emelkedhettek (Brassó, Eger, Esztergom, Selmecbánya, Szalónak, Trencsén, Veszprém, Visegrád, Zólyom), hanem a városfallal egyazon egységbe vonva, néha már korábban kiépítve (Pécs - püspökvár), néha árokkal is elválasztva (Fehérvár - újabb királyi vár, Késmárk, Kolozsvár, Kismarton).
A 15. század közepéig szinte semmilyen minõségi változás nem történt a városok 13. század végén - 14. század elején kiépített erõdítésein.
Megõrizték formájukat a viszonylag magas városfalak, melyeket kör, patkó, félkör, négyzetes vagy téglalap alaprajzú tornyokkal tagoltak.
A kevésbé védett helyen épült városokat széles árokkal vették körül, melyeken felvonható fahidak íveltek a város rendszerint két vagy három kapujához.
Ezeket a kapukat természetesen külön kaputoronnyal védték.
Hasonló védmûveik voltak a korabeli váraknak is, melyek még ebben az idõszakban is nagyobb számban épültek magaslatokra, mint sík területre.
Az ágyú elterjedése, általános használata a várostromok során majd csak a 15. század végére - 16. század elejére tehetõ; így korszakunk várépítésére, a városfalak kialakítására nem gyakorolhatott még hatást.
Az erõdítésfalak így még vékonyabbak voltak és magasságuk is az egekbe tört, hiszen a létrákon feltörekvõ ostromlóktól féltek és nem a falakat leromboló ágyútûztõl.
A falakat bizonyos távolságra tagoló tornyokról íjászok lõtték az erõdítést elfoglalni igyekvõ támadókat.
A városokon belül több esetben külön kerítés övezte a plébániatemplomot (Bártfa, Besztercebánya, Brassó, Eperjes, Földvár, Lõcse, Nagyszeben, Szepesszombat, Zólyom), vagy akár a királyi bazilikát és az ehhez tartozó épületegyüttest (Székesfehérvár).
Sok esetben a templom vagy székesegyház a városon belüli vár (Óvár) területén állott (Eger, Kolozsvár, Esztergom, Körmöcbánya, Pécs, Segesvár, Selmecbánya).
Telepített városainkra jellemzõ a szabályos, derékszögû rendszerben kiépített utcahálózat és a központi elhelyezésû, négyzetes, vagy téglalap alaprajzú piactér.
Ilyen piactere volt Besztercének, Korponának, Kolozsvárnak és Lõcsének már a 13. században, de ilyen piacteret alakítottak ki a késõbb kiépített Gyõr és Pécs esetében is.
Hatalmas méretû, több mint tízezer négyzetméter alapterületû szabálytalan négyszög alaprajzú piactér köré építették a 36 család által alapított Körmöcbánya házait és városfalait.
Az 1328-ban városi kiváltságokat kapott településen csak 1426-ban építették ki a városfalakat.
Az arany bányászata folytán kivételes gazdagságú városok kohókat is építettek és a borkimérés is növelte a polgárok vagyonát.
A piactér helye a kiszélesedõ út volt, fõként a spontán fejlõdés során kiépült városokban, melyek a forgalmas kereskedelmi útvonalak mentén jöttek létre, (Gölnicbánya, Besztercebánya, Eperjes, Kassa, az 1407-ben oppidumi rangot kapott Pásztó, Szászsebes, Szepesszombat, Zólyom).
A 14. század második felében újabb fellendülés tapasztalható: kialakultak és állandósultak a városok kereskedelmi kapcsolatai.
Stabilizálódott jogi helyzetük, fejlõdésükben még meghatározóbbá vált az, hogy mennyire tudtak részesedni a távolsági kereskedelembõl.
Újabb bányákat nyitottak, ami újabb bányavárosok alapítását ösztönözte (Aranyosbánya, Nagybánya, Felsõbánya, Szomolnok, Körmöcbánya, Telkibánya, Zólyomlipcse, Rózsahegy).
A 14. század közepére húszegynéhány település ért el valóságos városi rangot.
Köztük a kezdeti rivalizálást követõen az Anjou-kor idején már együttmûködés is tapasztalható, elsõsorban a peres ügyek vitelében (szepesi szász jog, hét szász szék fellebbviteli fóruma).
A 14. század második felétõl a budai jog lesz meghatározó, de 1370 körül sokan követték Korpona jogállását is.
1383-tól a tárnokmesteri bíróság munkájában polgári ülnököket is alkalmaztak.
Ebben a korban is jelentõs számban folytatott a városi lakosság mezõgazdasági munkát, ám a 15. században már egyre többen foglalatoskodnak iparûzéssel.
Ez azonban a 15. század elején még csupán a lakosság tevékenységének kb. egyharmadát tette ki.
A városok mezõgazdasági termelésében jelentõs szerepet játszott a gabonatermesztés, a szõlõmûvelés-bortermelés (Sopron, Pozsony, Fehérvár, Buda, Kassa).
Utcára nézõ pincelejárók, gazdasági udvarok, azaz falusias jellegû épületek határozták meg a városképet, mely csak a 15. században mutatott zártabb, városiasabb beépítési formát.
Továbbra is alapvetõek maradtak a vásártartásra, a körzeti vagy távolsági kereskedelemre vonatkozó kiváltságok.
Egyre jelentõsebbé vált a külkereskedelem, az ehhez kiépített fontos vízi és szárazföldi utak, és az ezáltal megnövekedett tekintélyû és szerepû városok.
A 14-15. század fordulóján, majd a 15. században új városkép alakult ki településeinken.
Kõszobrászati alkotások, díszes ablakok, ajtók, erkélyek jelentek meg a házak homlokzatain (Buda, Sopron, Fehérvár).
Egyre díszesebbek a plébániatemplomok, melyek jelképes bizonyítékai a városi polgárság gazdagságának.
A 15. századra városaink egy része már elérhette a nyugat-európai színvonalat.
Jogi stabilizációt jelentett számukra az 1405-ben kiadott városi dekrétum.
Ám visszaesésrõl tanúskodva több város jutott zálog vagy adomány útján birtokosaik kezére (Sárvár, Sárospatak, Sátoraljaújhely, Kõszeg). Fontos eredmény viszont, hogy az 1405-ben kiadott dekrétum jelentõs módon elõsegítette mezõvárosaink fejlõdését.
Várak
A várak önállóan, a városok mellett, vagy a városok szerves részeként jöttek létre.
A 14. század elejét valamennyi vártípusunk magas, tornyokkal tagolt falakkal érte meg, s az ekkor épített erõsségeket is hasonló módon emelték.
A városokban, illetve a városok védelmére, felügyeletére hivatott várak a fontosabb kereskedelmi útvonalak mellett, azok keresztezõdésének közelében álltak.
A várak nagy része birtokközpontként, illetve a határok védõvonalának részeként épült fel.
A korábbi várakból a 14. századig megmaradt a kaputorony, melyet sok helyütt még a 15. században is megtalálhatunk.
Alapterületük 10-12 x 10-12 m-es volt, néhány helyiségüket fûthették.
Visegrád fellegvárának magja éppen ilyen kaputoronyból és hozzá épült palotaszárnyakból áll.
A 14. században az erõdítésfalak mentén több új épületet, lakószárnyakat építettek, több elõvárral és udvarral gazdagítva a korábbi várat (Trencsén).
Jellemzõ, hogy a várfalakat újabb falakkal erõsítették, falszorosokat (Zwinger) létrehozva.
Nagy Lajos király nevéhez kötõdik a négy saroktornyos, szabályos négyszög alaprajzú diósgyõri vár és palota építése.
Erre az idõszakra esnek a király budai és visegrádi építkezései, bõvítései is, melyek erõs itáliai hatásról tanúskodnak.
Már Zsigmond király korában építik a saroktornyok nélküli véglesi várat, mely azonban szintén négyzetes alaprajzú.
Szabályos alaprajzú a gesztesi vár is, központjában négyzetes alaprajzú udvarral.
A központi udvar körül elhelyezkedõ lakóépületeket (palotaszárnyakat) azonban már a szintén négyzetes alaprajzú fehérvári újabb királyi várban is megtaláljuk, melyet a 13. század végén IV. Béla király építtetett.
Ilyen négyszög alaprajzú udvar köré épült palotaszárnyakat fogtak körbe hasonló alaprajzú városfalak Kismarton, Kõszeg esetében is.
Kolostorok
A szerzetesrendek az államalapítás korától kezdve építkeztek, tevékenykedtek Magyarországon.
Az elsõként megjelenõ bencések, majd késõbb a ciszterciek és premontreiek egyre több kolostort alapítottak.
Magas színvonalú építkezéseik, a régi templomok, kolostorok átépítése, bõvítése mértékadóvá tette tevékenységüket a korabeli építészetben.
A 13. század végi nagy városfejlõdésben azonban már a koldulórendi építkezések játszottak jelentõsebb szerepet: elsõsorban a ferencesek és a domonkosok kolostorai jelentek meg az egyre markánsabb városi jegyeket mutató településeken.
Kívülük a karthauziak, az ágostonosrendi remeték, a pálosok és a karmeliták emeltek számos kolostort.
A domonkos rendi szerzetesek és apácák a már korábban is virágzó városokban (Esztergom, Pécs, Csázma, Székesfehérvár, Vasvár), illetve a tatárjárást követõ idõszakban fejlõdõ városokban (Buda, Pest, Margitsziget, Sárospatak, Nagyolaszi, Nagyszombat, Kassa, Selmecbánya, Nagyszeben, Segesvár) találtak otthonra az 1303-ban kelt összeírás szerint.
Nem sokkal a domonkosok után a ferencesek is megkezdték itteni mûködésüket.
1316-ban már 43 házuk volt Magyarországon és Szlavóniában, míg a domonkosok 1303-ban még csak 35-tel rendelkeztek.
Az elsõ ferences rendházak Besztercén, Budán, Esztergomban, Székesfehérvárott, Szombathelyen, Gyõrött, Nagyszebenben, Pesten, Nagyszombatban, Szegeden, Sárospatakon épültek.
Viszonylag kisebb jelentõségûek hazánkban az ágostonrendi remeték, akiknek a középkor végéig összesen 22 kolostoruk volt: a legjelentõsebbek közülük Esztergomban, Székesfehérvárott, Gyulafehérvárott és Pécsett találhatók.
A koldulórendek mellett a 14. századra jelentõsen megnõtt a remeterendek száma.
Viszonylag kevesebb számban képviseltették magukat a karthauziak (a Szepességben és a Bakonyban), ám az egyetlen magyar alapítású szerzetesrend, a pálos remeték rendje jóval népszerûbbnek bizonyult.
A remeték valószínûleg Özséb és társai nevében még IV. Orbán pápától (1261-1264) kérték az engedélyt, hogy a Szent Ágoston regulái szerinti életre térhessenek át.
A 13. század végéig renddé formálódó pálos remeték 1301-ben alapították meg Budaszentlõrincen monostorukat, mely a rend központja lett.
1327-ben már mintegy 30 pálos kolostort tartottak számon és a középkor végéig számuk meghaladta a nyolcvanat.
Jellemzõ, hogy a pálos kolostorok többnyire várak közelében épültek, és monostoraikat hiába keressük az Alföld területén.
A szerzetesrendek életében meghatározó szerepet játszottak a földesurak, akik kegyúri tevékenységükkel, temetkezõhelyeik kiválasztásával a 14-15. században, a ferencesek mellett, elsõsorban a pálosokat tisztelték meg.
A pálosok jobbára a településektõl távolabb, erdõs, hegyes területen építették fel kolostoraikat, ám több városban vagy azok közelében is megjelentek (Szalónak, Huszt, Bereg).
Ezzel ellentétben a ferencesek tipikus városi rendnek számítottak annak ellenére, hogy falvakban is letelepedtek.
Kolostoraik száma a 15. század közepére ugyancsak elérte a nyolcvanat.
A nagyobb városok közül a ferencesek Bártfán, Budán, Pesten, Debrecenben, Egerben, Esztergom királyi városban, Gyöngyösön, Gyõrött, Kassán, Eperjesen, Kolozsvárott, Nagyszebenben, Nagyszombatban, Nagyváradon, Pécsett, Pozsonyban, Sopronban és Székesfehérvárott építettek kolostort.
A domonkos szerzeteseket és apácákat többek között Beszterce, Brassó, Buda, Pest, Debrecen, Gyõr, Gyulafehérvár, Kassa, Kolozsvár, Nagyszeben, Pécs, Segesvár és Székesfehérvár fogadta falai közé.
Klarissza kolostor épült Brassó, Nagyszeben, Nagyszombat, Pozsony, Segesvár és Óbuda városában.
Karmelita kolostor található Buda külvárosában, Eperjesen, Privigyén és Pécsett.
A koldulórendek rendházaikat a város szélén, többnyire a városfalak közelében építették fel, ritkán belsõ utcák mentén és várkapuk közelében.
Legtöbbször ugyanis már csupán a külvárosok területén találtak építkezésre alkalmas telket, melynek szokásaik szerint legalább egynegyed hektár méretûnek kellett lennie.
A kolostorok legfontosabb épülete a templom volt.
A koldulórendi templomokra jellemzõ a viszonylag hosszú és keskeny hajó, melyet keleten a diadalív és a lettner választott el a szentélytõl.
A 13. századig a szintén nyújtott alaprajzi formát mutató szentélyeket egyenes záródással építették. A 14. századtól már többnyire a nyolcszög három oldalával záródó, támpilléres, gótikus szentélyeket alkalmazták.
Ezekre a támpillérekre azért volt szükség, mert a templomok boltozatainak súlyát nem bírták volna el a falak.
A gótika jegyében épült templomok faragott bordái csodálatos hálóboltozatokat alkottak.
A templomok hatalmas kõrácsos (mérmûves), festett üvegablakai eresztették be az isteni világosságot.
A koldulórendi templomok tornya a hajótól keletre esõ szentély északi oldalához épült, többnyire a hajó közelében, vagy a szentélyzáródás indítása elõtt.
Elõfordult némely 13. században készült kolostor esetében, hogy a torony a nyugati homlokzat elé került.
Ebben az idõszakban a templom hajójába vagy szentélyébe, illetve a kolostor kerengõjébe, udvarára temetkeztek; a sírokat faragott kõlappal fedték le.
A kolostorok többnyire a templom déli oldalán emelkedtek, ismert azonban olyan megoldás is, hogy a kolostor az északi oldalon található (Zalaszentgrót, Óbuda, Szécsény, Szeged).
A kolostoregyüttes középpontjában elhelyezkedõ kerengõfolyosóról rendszerint bejárat nyílt a templom hajójába.
A kerengõfolyosó négyszög alakú udvart vett körül.
Az udvaron kútház állt, mely sok esetben a kolostor dísze.
A kerengõbõl nyíltak a szerzetesi közösségi élet fontos épületrészei: a templom szentélye mellett a sekrestye, ennek közelében a káptalanterem.
Itt kapott helyet a konyha, a fûtõkamra, a refektórium (étkezõterem), a tálaló, a dormitórium (hálóterem).
Sok helyütt volt kórház, vendégház, esetleg külön kápolna is.
A kolostorokhoz gazdasági udvar tartozott és ehhez gazdasági épületek kapcsolódtak.
Általában az egész épületegyüttes zárt rendszerben készült, a szabadon maradó részeket kerítéssel határolták el a külvilágtól.
Falvak
A 14-15. században az ország településeinek túlnyomó része falu.
A városok és a falvak között helyezkedtek el jogi és városképi értelemben a mezõvárosok (oppidum), melyek ugyan falusias jellegû települések voltak, ám jóval nagyobb az alapterületük.
A falvak lakóik foglalkozása, hovatartozása szerint nagy változatosságot mutatnak.
Voltak kisnemesi falvak (pl. Sarvaly) és jobbágyfalvak (mint Szentmihály, Csút).
A 14. század végére a települések több mint fele rendelkezett már templommal.
Ezek a falusi templomok mindig a település központi részén, vagy egy kiemelkedõ helyen épültek.
Szabálytalan kör-, illetve ovális alakú kerítésükön belül helyezkedett el a cinterem (a temetõ), melyben több generáció nyert végsõ nyugodalmat.
A 13. században ezekben a viszonylag kicsiny, jobbára 18-20 házat számláló falvakban még egyhajós, félköríves vagy patkó alakú szentélyzáródású templomokat emeltek.
Már a 13. század végén - 14. század elején ezeket négyzetes záródású szentélyes templomokká alakították.
Késõbb gótikus szentélyzáródást, boltozott tereket, támpilléreket, gótikus részleteket kaptak.
A falvak elrendezésük szerint két nagy csoportra oszthatók: szabályos (azaz utcás-soros), illetve szabálytalan típusokra.
A házakhoz telkek tartoztak, melyeken az egyhelyiséges veremházakat elõször két, majd többnyire három vagy több osztatú, némely esetben kõbõl épült ház váltott fel.
Jellemzõ volt e falvakban a mezõgazdasági tevékenységen kívül a kézmûvesség, elsõsorban a kovács, szabó, varga mesterség és a fazekasság.
A falusi házak régészeti feltárása során a konyhahulladékban több mint fele részben vadállatok csontmaradványait találták, ami arra utal, hogy az állatok háziasítása még korántsem volt olyan fejlett, mint az a késõbbiek során kialakult.
ÉLETMÓD
TÁRSADALOM
Az ország lakói
Az 1330-as években pápai tizedszedõk jártak Magyarországon.
A beszedett összegekrõl készült feljegyzéseik, ha töredékesen is, de fennmaradtak.
Ezek alapján ekkor Magyarország népessége Szlavóniával együtt 2 millió körül lehetett.
A nagy pestisjárvány a Kárpát-medencében 1349-ben pusztított, 1359 végén újabb járvány tört ki, hatásaikról számszerû adatokat nem ismerünk.
A máshol többször elõforduló éhínség Magyarországon jelentéktelen volt.
Az Európában e korszakban tapasztalható nagy népességcsökkenés nem mutatható ki, az 1430-as években az ország lakossága 3-3,5 millió körül járhatott.
Magyarországon, akárcsak Nyugat-Európában, a társadalmi csoportokat rendnek, az egy rendhez való tartozást helyzetnek, állapotnak nevezték.
A rend az azonos jogokkal élõk közösségét jelentette, a vagyoni eltérés az azonos rendbe tartozók között igen nagy lehetett.
A rendhez való tartozás a születéskor eldõlt, a társadalmi mozgás lehetõsége kicsiny volt.
A társadalmi csoportok kiváltságait szabadságnak hívták, így beszéltek pl. a nemesek vagy a hospesek szabadságáról.
A 14. század a jogi egységesülés évszázada.
Elsõ évtizedeiben a nemesség, a század közepére a jobbágysághoz tartozók jogai váltak az egész országban hasonlókká.
Egységesülõ nemesség és jobbágyság
A nemesi rend a mindig is nemesnek hívott rétegen kívül a királyi szerviensekbõl és a várjobbágyok egy részébõl állt össze.
Az 1351-es törvényben kimondott "egy és ugyanazon nemesi szabadság" nem azt jelentette, hogy mostantól kezdve egységes jogaik vannak, ez ugyanis már évtizedekkel korábban kialakult, hanem a magyarországitól eltérõ jogállású drávántúli és erdélyi nemesek helyzetére vonatkozott.
Nemesnek nevezték a földbirtokosokat a birtoknagyságtól függetlenül, nemesi birtok lehetett egyetlen telek és több váruradalom is.
A nemesi birtok nem az egyes családtagoké, hanem az egész nemzetségé volt.
Az õsi jószág a nemzetségen belül öröklõdött.
Az õsiség nem Nagy Lajos találmánya, õ a mindig is meglévõ jogelvet csak pontosította az 1351-es törvényben, ráadásul úgy, hogy az Aranybullának egy olyan rendelkezését hatálytalanította, mely alig, vagy soha nem is ment át a gyakorlatba.
Az 1351-es rendelkezés a királyi jog védelme érdekében történt, hogy a fiúörökösök nélkül elhunytak (ún. magvaszakadtak) öröksége visszaszálljon a királyra.
Nagy Lajos még uralkodása elején bevezette az új adomány rendszerét, mely súlyos csapás volt a nemzetségi birtoklásra.
A 14. század második felében felbomlottak a régi úri nemzetségek, ezután önálló családokként élték életüket, régi rokonságukra már csak az õsi birtok és közös címerük emlékeztetett.
A nemes családoknak azok a tagjai, akik udvari szolgálattal adományt szereztek, azt többé nem osztották meg nemzetségük tagjaival.
Az Anjou-korban és a Zsigmond-kor elején a nemességen belül az igazi választóvonal az udvari és a vidéki nemesség közt húzódott, udvari szolgálattal lehetett bejutni a bárók közé is.
A bárókon az Anjou-korban még az ország fõ tisztségviselõit értették.
Körük elõször 1350 körül szûkült, ettõl kezdve a megyésispánok - a pozsonyi ispán kivételével - nem számítottak közéjük.
A hivatalban már nem lévõ tisztségviselõk is bárók voltak, gyermekeik azonban ekkor még nem.
Zsigmond nagy adományai után kezdett kialakulni az a zárt fõnemesi rend, melynek alapját már nem kizárólag a tisztség, hanem az örökléssel szerzett nagybirtok is jelentette.
Az udvarban tartózkodó, bárói tisztséget még nem kapott nemeseket három csoportba sorolták: az udvari lovagok, az udvari ifjak és az udvari apródok közé.
Hogy ki melyik csoportba került, azt nem életkora döntötte el, hanem a származás és az érdemek.
Az udvari nemesek részt vettek az igazgatás mindennapos munkájában.
Õk és a bárók nemcsak saját birtokot kaptak adományba, hanem tisztségi birtokot, honort is, melyet az uralkodó bármikor visszavehetett tõlük, a honorbirtok jövedelmét azonban õk élvezték.
A vidéki birtokos nemeseket köznemeseknek nevezzük.
Beleszólásuk a nagypolitikába nem volt, csak a megyei igazgatásban hallathatták szavukat.
Az egytelkes nemesek paraszti sorban éltek.
Mindkét rétegbõl számosan léptek be valamelyik nagyúr szolgálatába, családjába, idegen szóval famíliájába, így familiárisokká lettek.
Az udvari nemesség és a familiárisok bármilyen valós társadalmi csoportok is voltak, nem váltak renddé, tagjaik éppúgy nemesnek számítottak, mint uraik.
Ennek oka az volt, hogy a magyar jog szerint mindenki nemesnek számított, akinek saját birtoka volt.
Az ország különbözõ részein éltek olyan nemesek, akiknek az anyaországitól eltérõ, szûkebb jogaik voltak, õket helyi vagy partikuláris nemeseknek hívjuk.
A drávántúliak adómentességét 1351-ben mondták csak ki, s ekkortájt ismerték el az erdélyiek úriszék-tartási jogát is.
A liptói és turóci nemesek vagy a szepesi tízlándzsások eltérõ állapota egykori eredetükkel és zárt földrajzi helyzetükkel függött össze.
Nem számítottak igazi nemesnek az egyházi nemesek, az ún. praedialisták, akik egyházi birtokon éltek és békében igazgatási feladatokat láttak el, háborúban uruk oldalán szálltak harcba.
A 13-14. század fordulójának zavaros politikai viszonyai között megszûnt a királyi várszervezet, vele együtt a hozzá kötõdõ rétegek: a várnépek és várjobbágyok is eltûntek, ugyanígy széthullott a királyi udvarnokszervezet is.
A mások birtokán élõ parasztokat a 14. század közepétõl egységesen jobbágyoknak hívták függetlenül attól, hogy királyi, nemesi vagy egyházi birtokon éltek.
Jobbágyok a felszabadított, uruktól földet kapott szolgákból, a királyi várszervezet várnépeibõl, a lesüllyedt várjobbágyokból, az udvarnokszervezet udvarnokaiból és a hospesekbõl lettek.
Jogaikat és kötelességeiket a korábbi hospesek jogai mintájára állapították meg.
A jobbágy szabadon használhatta földjét, azt utóda örökölte.
Ha adósságait és földbérét kifizette, szabadon elköltözhetett más földesúrhoz.
Szabad költözésüket uruk gyakran gátolta, ezt már 1391-ben törvénnyel kellett megerõsíteni.
A jobbágy földesurának készpénzben földbért, természetben ún. ajándékokat pl. bárányt, kalácsot, a bor és néhány helyen a szántóföldi termények után kilencedet fizetett.
A robot, melyet a földesúri major számára kellett teljesíteni, ekkor még igen csekély volt.
A földbér és az ajándékok fizetése több, helyenként változó számú és dátumú idõpontban történt.
A jobbágyi szolgáltatásokat a szokásjog szabályozta.
A jogi egység ellenére a jobbágyok szolgáltatásaiban nagy különbségek voltak, melyek abból adódtak, hogy elõdeik milyen korábbi társadalmi rétegbõl érkeztek.
Utoljára Zsigmond korában különböztették meg az udvarnokokat más jobbágyoktól.
A hospesek sok helyen az egész középkor folyamán megõrizték az átlagosnál jobb helyzetüket.
Az öröklés során a telkek felaprózódtak, a jobbágyok fél-negyed vagy még ennél is kisebb telken gazdálkodtak, a 15. században már a negyedtelek volt az átlagos teleknagyság.
A telekkel nem, legfeljebb csak önálló házzal rendelkezõ parasztokat zsellérnek hívták, õk bérmunkában dolgoztak, vagy csak bérelték telküket.
A jobbágy védelmérõl - ha kellett, erõvel is - földesura gondoskodott, aki jobbágya részére köteles volt úriszékén igazságot szolgáltatni.
I. Károlytól kezdõdõen a bárók és az udvari nemesek mind többen kaptak pallosjogot, így birtokaikon nemcsak kisebb jelentõségû ügyekben és saját jobbágyaik fölött ítélkezhettek, hanem minden ott elfogott gonosztevõ felett.
A pallosjogot nyert birtokos földje kikerült a megyésispán bírói hatalma alól, magyar szóval ezért nevezzük e jogot szabadispánságnak.
Nemzetiségek és kiváltságolt népelemek
A 14. században folytatódott az ország peremterületeinek benépesítése.
A telepítéshez szükséges lélekszám az ország belsejében nem állt rendelkezésre, másrészt a túlnyomóan erdõs, hegyes vidékek, havasok mûvelése sajátos gazdálkodási módszert követelt, így az országhatárokon túlról érkeztek a Kárpátok új lakói.
A nagyarányú telepítés miatt Magyarországon nem történt meg az Európában ekkor általános népességcsökkenés. Ekkor váltak az ország szélei túlnyomórészt szlovák, rutén és román lakosságú területekké.
A Felvidéken mindig is élõ szlávok mellé Morvaországból, Lengyelországból, az orosz fejedelemségekbõl jöttek telepesek, többnyire német vállalkozók, ún. soltészek vezetésével.
Erdõirtással új falvakat, ún. irtásfalvakat hoztak létre.
A 14. században érkeztek nagyobb számban a Keleti-Kárpátokba orthodox rutének.
Egy részük vlach (oláh) jog szerint élt, azaz csak pásztorkodással foglalkoztak és csak ötvenedadót tartoztak fizetni.
A 14. században fordulat következett a román betelepülésben.
I. Károly az interregnum alatt kialakult helyzetet törvényesítette, amikor engedélyezte a birtokosoknak, hogy maguk is telepíthessenek földjeikre románokat, az általuk fizetett juhötvenedet azonban meghagyta királyi adónak.
A királyi birtokokon élõ románok számára oláh kerületeket szerveztek, mint pl. a lugosit, sebesit, hátszegit, hunyadit.
A román társadalom élén kenézek álltak.
Ekkor kezdõdött a román betelepülés második hulláma keletrõl, Moldvából.
A vajdák vezetésével érkezett, elõdeiknél nagyobb társadalmi különbségeket mutató románok népesítették be a gyéren lakott Máramaros vidék Tisza balparti területeit.
Moldva fejedelemséggé szervezését is máramarosi román vajdák végezték.
Erdélyben a székely és szász közösség önálló, zárt társadalmat alkotott.
A székelység három rendre oszlott: élén a fõemberek álltak, alattuk a lófõk, azok alatt a közszékelyek.
Az erdélyi szász társadalom korai vezetõi, a gerébek nem gyakoroltak a szász falvak lakói fölött nemesi jogokat.
Politikai irányító szerepüket a 14. század végén a városok vezetõ polgársága vette át.
A Szászföldön nem alakult ki szász jobbágyság, a parasztok szabad állapotúak maradtak.
A török becsapásokat elõször elszenvedõ Délvidéken már a Zsigmond-korban teljes falvak pusztultak el.
E területre a Balkánról menekülõ szerbek költöztek.
A kunok betagolódása a magyar társadalomba fokozatosan együtt járt nomád életmódjuk feladásával, letelepedésükkel, földmûvelõ életmód átvételével.
A nemzetségek szállásterületei kun székekké, nemzetségfõik szálláskapitányokká, majd nemesekké lettek.
A jászokat elõször 1319-ben említik az ország területén, a mai Jászságon kívül Pilis megyében és az Al-Duna vidékén éltek.
Néhány évtizeddel korábban, de a kunoknál késõbb érkezhettek Magyarországra.
Nyelvük nem volt rokon: a kunok török, a jászok indoeurópai nyelvet beszéltek; mindkét nép nyelvi elmagyarosodása a 15. századra jelentõsen elõrehaladt.
Városok - városlakók
Az elõdeik által megkezdett városalapító politikát az Anjouk is folytatták.
A kiváltsággal rendelkezõ városok azonban nem mind váltották be a hozzájuk fûzött reményeket.
Csak azokat volt érdemes királyi pártfogásban részesíteni, melyek a saját lábukon is meg tudtak állni, ezek pedig mind az ország fõ kereskedelmi útvonalai mellett feküdtek.
Zsigmond uralkodása elején számos várost is eladományozott.
A szabad - azaz kiváltságolt - királyi - azaz királyi kézen maradt - városokat és falvakat a király 1405-ben tanácskozásra hívta össze.
Hasonló gyûléssel sem eddig, sem késõbb nem találkozunk a magyar történelemben.
A gyûlés eredményeként kiadott városi dekrétum elrendelte, hogy a királyi kiváltságolt településeket falakkal vegyék körül, az országban kötelezõvé tette a budai mértékek használatát.
A királyi városok fellebbviteli bíróságaként a tárnokmester bíróságát jelölte meg, a városok pallosjogot kaptak, mentesítette õket Buda árumegállító jogával szemben.
A késõbbiekben kiemelkedett a királyi városok közül is egy szûk, elit csoport, mely a budai jog alapján összeállított tárnoki joggal élt: Buda, Pozsony, Sopron, Nagyszombat, Kassa, Bártfa, Eperjes.
Külön városcsoportot alkottak a késõbb személynökinek nevezett városok, az erdélyi szász és a királyi bányavárosok.
A fallal körülkerített ún. kulcsos városok mellett az ország fontosabb vásárhelyein mezõvárosok alakultak ki.
Többnyire magánföldesúri kézen voltak, a 15. század elejétõl némelyekben várakat építettek, fõúri székhelyek lettek (Kismarton, Pápa, Gyula).
Az itt élõk jogilag jobbágynak számítottak, de több mezõvárosban jelentõs kiváltságokat szereztek.
A szabad királyi városok és a mezõvárosok lakói jórészt mezõgazdasági termelésbõl éltek, csak kisebbik részük volt iparos vagy kereskedõ.
A magyarországi kiváltságolt városok lakóinak túlnyomó többsége német nyelvû.
A 15. század elejéig a jelentõsebb városok vezetése egy lovagi életmódot folytató, földbirtokkal rendelkezõ, egyben kereskedelemmel is foglalkozó réteg kezében volt.
Gyakran házasodtak nemesekkel, sokan maguk is nemessé lettek.
E családok a századfordulóra jórészt kihaltak, helyüket egy tisztán városlakó, kereskedõ réteg vette át.
A bányavárosokban nem történt hasonló váltás, az egykori alapító családok leszármazottai, a fõtéri házakat birtokló, a bányarészesedések nagy részét kezükben tartó polgárok megõrizték pozícióikat.
GAZDASÁG
Földmûvelés
Az ország népességének nagyobbik része mezõgazdasággal foglalkozott.
Az állattenyésztés és földmûvelés aránya területenként változott; a kunok, románok gazdálkodásában az állattenyésztés szerepe messze felülmúlta a szántás-vetését.
A Kárpát-medence nagy részén a szabályozott talajváltó rendszert alkalmazták, a Dunántúlon elõfordult a nyomásos gazdálkodás is.
A kettõ közt annyi volt a különbség, hogy a szántás alá vett és bevetetlenül hagyott földet ezentúl nem 4-5 évenként váltogatták, hanem évenként.
A mûvelésre nem fogott föld a nyomásos gazdálkodásban már nem parlag, hanem ugar.
Ott, ahol elõfordult a nyomásos gazdálkodás, a háromnyomásos rendszert alkalmazták.
A nyomásos rendszer esetében az egész falu közösségének alkalmazkodnia kellett egymáshoz, csak így lehetett elkerülni, hogy a legelõ állatok kárt tegyenek a termésben.
Mindkét rendszerben az egy telekhez tartozó földek több darabban feküdtek a falu határában.
A földdarabokat nyíllal sorsolták ki a lakók közt, az egyes parcellákat füves csík választotta el egymástól, ezért hívják e módszert füvönosztásnak.
A telekrendszer kialakulásakor minden településen egy telekhez meghatározott, azonos nagyságú föld tartozott.
Nagysága a mûvelésre alkalmas földterület nagyságától és a föld minõségétõl függött.
A belsõ telek nagysága - mely a faluban lévõ házat, gazdasági épületeket és a kertet foglalta magába - szintén szabott volt.
A Felvidéken a torunokföldek rendszere volt szokásban, ahol közvetlenül a belsõ telkek mögött következtek a hosszúkás alakú szántóföldek.
Itt nem osztották újra a falu határát, a gazdák mindig ugyanazt a földet használták.
A szõlõ kívül esett a telekrendszeren, mivel irtásföldnek minõsült.
A bornak általában egytizedét adták természetben a földesúrnak, ez volt a hegyvám.
Mivel nem minden falu határában voltak szõlõhegyek, ezért gyakran elõfordult, hogy egy szõlõhegyen más faluból valók is birtokoltak.
Általában fehérbort állítottak elõ, ha vörösborra volt szükségük, akkor a fehéret kökény, bodza, meggy hozzáadásával színezték.
A Dunántúlon már a 13. századtól kezdve alkalmazták a szõlõprést a taposás mellett, a Dunától keletre azonban nem.
A préselt bort a taposotthoz képest gyöngébb minõségûnek tartották.
A leszüretelt termést a szõlõben a szabad ég alatt taposták és préselték, a további feldolgozást és a tárolást otthon végezték.
A szõlõkben nem álltak épületek, ún. pincék, ezeket ekkor kezdték el építeni a Balaton-felvidéken és a Dél-Dunántúlon.
Állattenyésztés, halászat, malmok
Az állattenyésztés Magyarországon nemcsak a helyi fogyasztást elégítette ki, hanem már az Anjou-korban megkezdõdött a nyugati és déli irányú marhakereskedelem.
A kunok által meghonosított nagytestû marhákat az Alföldön nevelték.
Ezeket az állatokat ridegen tartották, az istállózás az Alföldön kívül terjedt el.
Ahol lehetett erdõben, félig ridegen tartották a sertéseket.
Erdélyben a románok juhtartása a téli völgybeli és a nyári havasbeli pásztorkodáson alapult.
Lovat elsõsorban a gazdagabbak tartottak, de használták fuvarozásra jobbágyok is, ára Nyugat-Európához képest olcsó volt.
A középkorban sok halat fogyasztottak részben a böjti napok miatt, részben, mert sok halászatra alkalmas természetes víz borította az ország egész területét.
A természetes vizeken lévõ halászóhelyeken varsával fogták a halakat, máshol patakduzzasztással halastavakat hoztak létre.
Ez utóbbiakat a falu lakói közösen használták.
Õrlésre leggyakrabban a vízierõt használták.
E célra patakra épített alul- vagy felülcsapó malmokat vagy nagyobb folyóvizekre telepített hajómalmokat alkalmaztak.
A molnárok a földesúrnak bérleti díjat fizettek a malom használatáért, hajómalom esetében azért, hogy a partra kiköthessék malmaikat.
Bányászat és pénzverés
1320-1350 közt nyitották meg a körmöci, szomolnoki, nagybányai, abrudbányai, zalatnai aranybányákat.
Az újonnan feltárt lelõhelyek tették lehetõvé az aranyforint verését.
Ekkor Magyarország adta az akkor ismert világ aranytermelésének kb. egyharmadát, Európa aranytermelésének kb. 90%-át.
Mûvelték a meglévõ ezüstbányákat is, az ország ezüsttermelése azonban elmaradt Cseh- és Szászország valamint Tirol mögött.
Cseh tapasztalatokat átvéve történt a magyarországi bányászat és pénzverés reformja.
Körmöcbányát a cseh Kuttenbergbõl érkezett polgárok alapították, a város a kuttenbergi bányajogot kapta meg.
1327-ben I. Károly dekrétumot adott ki arról, hogy attól a birtokostól, aki földjén nemesércet talál, nem veszi el birtokát, a birtokos maga nyithat bányát, megtarthatja az urburának egyharmadát is.
Megismételte ezt Nagy Lajos 1351-es törvénye is, a gyakorlatban azonban a nemesércbányák majdnem mind királyi kézen voltak.
A bányaszabadság rendszere értelmében a bányavárosok polgárai szabadon kutathattak érc után királyi birtokon és magánbirtokos földjén is.
A kiolvasztott fémet szabott áron kellett eladni a királyi kamaráknak, a veretlen fém forgalmát megtiltották.
A termelt fémmennyiségrõl semmiféle kimutatással nem rendelkezünk, egyetlen adatunk az, hogy 1344-ben az András herceg érdekében Itáliában járt Erzsébet királyné 6628 kg ezüstöt, 5150 kg aranyat, és ezen kívül vert aranyforintokat vitt magával.
Az 1370-es évekre a bányák elvizesedtek, kimerültek, a gazdag bevételekhez szokott kincstár Nagy Lajos uralkodásának végén kénytelen volt a pénzrontás eszközéhez nyúlni.
Az Árpád-kori vasérclelõhelyek, mint pl. a vasvári jelentõségüket veszítették.
A Szepes-Gömöri Érchegységbe került át a vasbányászat és a vele szorosan összefüggõ kohászat súlypontja, központja Dobsina.
A vasércbányászatban nem érvényesült a bányaregále.
A bányák magánföldesúri tulajdonban voltak, mûvelésüket bajor, tiroli, osztrák bevándorlók végezték.
1344-bõl származik a hámor elsõ említése Magyarországról.
Az erdélyi Torockó vasbányászata is valószínûleg a 14. században kezdõdött.
A só volt a középkor legfontosabb tartósítószere.
A Kárpátok sóját kockákban "vágták", a külföldön általános sókutak itt ritkák voltak, ezért sófõzésre sem volt szükség.
A sóvágás a sófõzéshez képest nem igényelt sem különösebb technikai tudást, sem tõkeerõt, ezért a magyarországi sóbányászatban nem alakult ki a nemesérc- vagy vasércbányászatban létrejött vállalkozó réteg.
Az erdélyi sóbányák mellett a 14. században vált jelentõssé a máramarosi sóbányászat, a század végére innen került ki az országban forgalmazott só nagyobbik része.
Bányásztak sót Sáros megyében is.
A só forgalmazása királyi monopólium volt, sókamaraispánok felügyelték.
Az Anjou-korban a kincstár legnagyobb bevétele a nemesfémbeváltásból származott, Zsigmond alatt az elsõ helyre a sómonopólium hozama került, másodikra a kamara hasznából származó bevétel, harmadikra a nemesfémbeváltás.
Zsigmond uralkodásának végén a kincstár éves jövedelme félmillió aranyforint körül járt.
Az 1301-tõl 1437-ig terjedõ korszakban a pénzverés rendszere teljesen átalakult.
A 14. század közepéig az ország keleti felében, különösen Erdélyben, még gyakran fizettek és számoltak veretlen ezüstrudakban, a Zsigmond-korra azonban a pénzgazdálkodás mindenütt általános lett.
Ottó és Vencel királyok alatt és I. Károly uralmának elején a késõ Árpád-kori pénzverési hagyományokat folytatták.
Kétféle ezüstpénzt vertek, a dénárt és a féldénárt (obulust).
Külföldi pénz sok forgott az országban, különösen a húszas években elterjedt cseh garas.
I. Károly firenzei mintára valószínûleg 1325-ben kezdte veretni aranyforintját.
Szent István óta ez volt az elsõ Magyarországon vert aranypénz, évszázadokon át változatlan súllyal és pénzlábbal verték.
Az aranypénzt legtöbbször kincsként otthon õrizték, a mindennapos forgalomban az ezüstpénzt használták.
I. Károly bocsátott ki elõször cseh mintára ezüstgarasokat is, ez azonban nem vált tartós pénznemmé.
1369 után egy évszázadig csak dénárokat és ennek törtrészeit érõ, a népnyelvben különbözõ névvel illetett kis dénárokat vertek Magyarországon.
I. Károly korától jelentek meg a pénzeken a kibocsátó helyre és a kamarai tisztviselõre utaló verõjegyek.
1336-ban I. Károly vidéken megszüntette a pénz évi kényszerbeváltását, az ebbõl származó bevétel, a kamara haszna, évenként beszedett királyi adóvá változott.
Ezt kapunként rótták ki a jobbágytelkekre, nagysága független volt a gazdaság nagyságától és jövedelmétõl, elõször 3 garast, késõbb egyötöd forintot hajtottak be e címen.
Nem fizették a nemesek, a szolgák, az egyháziak, a városok, az egykori udvarnokok.
A városokban egy ideig még a hagyományos módon történt a kényszerbeváltás.
1338-ban teljesen megszüntették a kényszerbeváltást, örök érvényû dénárok verését kezdték el, megtiltották a külföldi pénz használatát.
A rendelkezés nem volt tartós.
Nagy Lajos visszaállította a kényszerbeváltást, a dénárokat azonban csak uralkodása utolsó éveiben kezdték rontani.
Zsigmond 1390-ben nagy pénzreformot hajtott végre: új, jó dénárokat veretett, melyekbõl 100 ért egy aranyforintot.
1403 után megint pénzromlás következett, ezt 1427-ben újabb pénzreform követte.
A központosított királyi pénzverés mellett 1384-ig fennmaradt az 1255-ben elkezdõdött szlavón báni pénzverés, 1311 és 1355 közt Buda városa is vert pénzeket.
Mindkét helyen dénárokat készítettek, elvileg mindkét pénzkibocsátó hely királyi felhatalmazással bocsátotta ki érmeit.
Adók
A kamara haszna késõbbi kifejezéssel élve rendes adó volt, míg a hadiadó rendkívüli és csak alkalmanként szedték.
Szlavóniában, Pozsega és Valkó megyében a marturínának nevezett nyestbõradót fizették, mely ekkor már készpénzadó volt.
A városokra, a zsidókra, az erdélyi szászokra, a románokra, a kunokra, a székelyekre külön adót vetettek ki.
Nem számított adónak, de a kamara bevételét növelte, ha a püspöki székeket sokáig nem töltötték be, ilyenkor ugyanis az egyházi jövedelmek püspököt illetõ része a kincstárba került.
Kézmûvesség, kereskedelem
A mindennapi használati tárgyak nagyobbik részét a parasztgazdaságok maguk állították elõ, a többit falusi iparosok: kovácsok, bognárok, szûcsök, vargák.
A városokban specializálódott iparágak is kifejlõdtek.
Sopronban 1379-ben a lakosság 11, 1424-1427-ben 20,5%-a volt iparos.
Ekkor alakultak meg az elsõ céhek Magyarországon.
Zsigmond király 1411-ben Kassára kívánta telepíteni az ország összes barchentszövõjét, akiknek kedvezményeket adott.
Bártfán a vászonfehérítést védte királyi privilégium.
A belföldi kereskedelem nagyrészt a vásárokon bonyolódott.
Vásártartási jogot királyi privilégiummal lehetett szerezni.
A heti vásár esetében a jogot elnyert helység a hét egy meghatározott napján vásárt tarthatott, egynapi járóföldön belül azonban ugyanazon a napon nem lehetett másik.
A jelentõsebb városoknak heti két vásárnapjuk volt.
Ritkább volt az éves vásártartási jog, ezeket általában a település temploma védõszentjének ünnepén tartották.
Magyarország iparcikkekbõl behozatalra szorult.
Nyugatról posztó és vasáru érkezett, innen - minden tiltás ellenére részben veretlenül - nemesfémet és élõ állatot szállítottak ki.
Magyarország legjelentõsebb külkereskedelmi partnerei a délnémet városok voltak.
A szárazföldi utakon kívül jelentõs hajóforgalom folyt a Dunán a nyugati határszél és Buda közt.
MINDENNAPI ÉLET
Férfi és nõi viselet
Képes Krónika: keleties és nyugatias divat
A 14-15. századból Magyarországon nem maradt fenn ép ruhanemû, így ismereteink az írott forrásokból (végrendeletekbõl, leltárakból) valamint az egykorú ábrázolásokból származnak.
Falfestmények, táblaképek, szobrok, kódexek miniatúrái mellett az oklevelek hitelesítését szolgáló pecsétek, sõt a fennmaradt sírkövek is szolgálhatnak viselettörténeti adatokkal.
A középkori ábrázolások azonban csak fenntartásokkal használhatók mûvelõdéstörténeti dokumentumként: a viseletek egy része az antikvitás óta ábrázolt "kortalan" ruhanemû, más része a mintául szolgáló mûalkotás utánzata, másolata, az ábrázolásokon látható jelvények, tárgyak pedig gyakran szimbolikus jelentést közvetítenek.
A 14. század második felében készült Képes Krónika címlapjára Nagy Lajos király került.
A trónján ülõ uralkodó a képen csíkos ruhát, hermelinbéléses palástot visel, kísérete öltözete alapján két csoportra különül: jobbján nyugati öltözetû páncélos lovagok állnak karddal, pajzzsal, balján keleties, hosszú kaftánszerû ruhát viselõ, íjjal, nyíllal, szablyával felfegyverzett férfiak.
A vizsgált korszakban ez a kettõsség mindvégig jellemzõ a magyarországi öltözködésben: a nyugati divat mellett a 13. század második felétõl a kun, a 15. századtól pedig a balkáni szomszédság, majd egyre nagyobb mértékben a török viselet térhódítása is megfigyelhetõ.
A nyugati viselet
A 14. század elsõ évtizedeiben még tovább élt az a ruházat, melyre jellemzõ volt, hogy egymás fölött több, azonos anyagból készült, de eltérõ színû, övvel összefogott bõ ruhát viseltek.
Ilyen öltözetben látható I. Károly és fegyverhordozója, Semsei Tamás szepesi várnagy a szepeshelyi templom 1317-ben készült falképén.
A nagy változás az 1340-es évektõl kezdve figyelhetõ meg az európai divatban, míg Magyarországon kissé késõbb.
Az új divat legjellegzetesebb vonása, hogy a felsõruha egyre jobban követte a test vonalát, szûkebb és rövidebb lett.
Az új viseletet - amely a nyugati arisztokrácia öltözködését követve elõször az udvarban jelent meg Magyarországon - jól megfigyelhetjük a Képes Krónika miniatúráin.
Az alsónemût a férfiaknál egy úszónadrágszerû, rövid alsónadrág, a berhe képviselte: ilyen látható az önostorozó flagellánsokat ábrázoló képen.
A berhét egy derékra kötött zsinórral erõsítették meg, ehhez kötötték a lábszárakat fedõ színes harisnyát (vagy más szóval nadrágot, a két szó ekkor még ugyanazt jelentette).
Ilyen harisnyanadrágban hordták a földet Krakkó - a Képes Krónikában megfestett - ostrománál.
A felsõtestre, fehérnemûként viselt ing csak a 15. század elejétõl kezdve terjedt el.
Ilyen ing látható a Zsigmond király által adományozott Kistárkányi-címereslevélen: zárt nyakú- és ujjú, bõ, térd fölött végzõdõ vászoning.
A 14. században a színes, szûk ujjú tunikát még közvetlenül a testre vették fel.
A tunika valamivel térd fölött végzõdött, csípõig szorosan a testhez simult, azon alul enyhén bõvült.
A testre szabott ruha felöltését gombokkal, zsinórral vagy szíjakkal biztosították.
A páncélt a tunika fölött viselték, a páncéling valamivel rövidebb volt a tunikánál.
A páncél fölött a 12-13. században hordott bõ, derékban övvel leszorított fegyvering a 14. század elejére kiment a divatból - egyik utolsó ábrázolása az 1317-ben készült kakaslomnici Szent László falképen található.
Helyette combközépig, térdig érõ csuklyás palástot, feszes fegyverkabátot vagy bõrbõl készült, alul bevágásokkal díszített - pontosabban kényelmessé tett - szûk ágyékkötényt öltöttek.
A funkcióját vesztett öv a derékról a csípõre került, s elsõsorban díszítõ szerepet töltött be.
Az alkalmi öltözetet a tunikára vett szûk kabát jelentette - ilyent visel Nagy Lajos a Képes Krónika címlapján.
A kabátot gyakran díszítették hímzéssel, csipkével, ezüst boglárokkal, kedvelt volt a több színbõl összeállított, esetleg váltakozó színû csíkokból varrt felsõruha is.
Az idõjárás viszontagságai ellen illetve a reprezentáció kedvéért a kabát fölé nemesprémmel bélelt lovagi palást került.
A divatot elsõsorban a legelõkelõbbek, közülük is csak a fiatalok követték, az idõsebb korosztályok továbbra is kitartottak a hosszú, bokáig érõ felsõruhák mellett.
A férfidivat 14. század végi - 15. század eleji változása jól nyomon követhetõ a budai szoborlelet alakjain.
Az ekkoriban elterjedõ ingek fölött viselt felsõruha, a század végétõl dolmánynak nevezett tunika derékig szûk volt, felhasított ujjakkal, az öv alatti rész bõ és fodros.
Elõkelõ viselet volt a dolmány vagy az ing fölé vett, bársonyból, brokátból készült, prémgallérral és szegéllyel díszített suba vagy köntös, amelyet oldalt gyakran felhasítottak.
A mindennapi ruházathoz tartoztak a tollal vagy szõrmével díszített fejfedõk, kalapok vagy süvegek is.
A lábfejet is borító harisnyát a kopás ellen bõrtalpakkal látták el, erre gyakran még egy vastagabb bõr- vagy fatalpat csatoltak.
Emellett az elõkelõk kesztyûpuhaságú, bokánál fûzött, rövid csizmaszerû lábbelit is viseltek, melyet néha csipkemintásan bevágva díszítettek.
Ezek a lábbelik nem voltak tartósak, akárcsak a kesztyûbõl, ezekbõl is egyszerre több párt szoktak vásárolni, ennek ellenére több ásatáson is került elõ viszonylag ép cipõ, restaurálható állapotban.
A cipõdivat vadhajtása a 14. században elterjedt csõrös lábbeli, ahol a cipõ a járást is nehezítõ, értelmetlenül hosszúra hagyott orrát merevítéssel vagy felkötéssel rögzítették, Magyarországon azonban nem vált általánossá.
A keleti ruha
A jellegzetes kun öltözet hosszú köntösbõl vagy kaftánból, magas, csúcsos süvegbõl és puhatalpú csizmából állt.
A belsõ-ázsiai eredetû kaftánok oldalt záródtak, s akárcsak a távol-keleti eredetû köntösök (pl. a Képes Krónika címlapján látható alakokon), gyakran finom selyemszövetbõl készültek.
A viselet fontos eleme volt a fegyveröv, amelyet - a fennmaradt példányok tanúsága szerint - érdekes módon elsõsorban nyugati motívumokkal díszítettek.
A kun férfiak a keresztény szokásoktól eltérõen szakállukat lenyírták, vékonyra pedert bajuszt viseltek.
Fejüket elöl tarra borotválták, a hátul meghagyott hajat pedig varkocsba fonták.
A páncél
A harcosok testét sodronyos vagy lemezes páncél védte, de a két alaptípus között léteztek átmeneti páncélzattípusok is.
A sodronypáncél laposra vert huzalból készített gyûrûkbõl forrasztott hosszú ujjú ing volt, amelyet a legveszélyeztetettebb testrészeken gyakran borítottak védõlemezekkel.
Pikkelyszerûen egymás mellé fûzött fémlapocskákból készült a pikkelypáncél, az ugyancsak népszerû brigantin pedig vascsíkokkal, lemezekkel bélelt, megerõsített bõrkabát volt.
A könnyûlovasok, elsõsorban a kunok több egymás fölötti bõrrétegbõl készített bõrpáncélt hordtak.
A sodronypáncél bizonyos részeit megerõsítõ vaslemezekbõl alakult ki a lemezpáncél, amely a 14. századtól kezdve egyre nagyobb testfelületet borított be, s a 15. század derekára a lovagokat tetõtõl talpig vasba öltöztette.
Egy teljes lemezpáncél öltözet 20-25 kilót nyomott, a különálló mell-, hát-, kar- és lábvérteket szíjakkal rögzítették.
A kézfejet páncélkesztyû, a lábfejet páncélsaru borította.
A teljes páncélzat több falut ért, emiatt beszerzését csak egy szûk réteg, a nemesség kis része engedhette meg magának.
A fej védelmére többféle sisaktípus is használatban volt.
A 14. századra elavult a hengeres alakú, lapos tetejû üst- vagy fazéksisak, s lassan kiszorult a használatból.
Helyét az ellenséges csapásnak kis felületet nyújtó, kúpos tetejû sisakok vették át.
Az alapváltozat egyszerû kúpos vagy harang alakú, könnyû sisak volt, a nyakat és vállakat a hozzá kapcsolt sodronyvértezet fedte, az arc azonban fedetlen maradt.
Jóval biztonságosabb volt a teljesen zárt csöbörsisak, illetve a 14. század második felétõl használt csõrös sisak: az arcot itt a sisakhoz szegecselt, felnyitható, áttört sisakrostély fedte.
A zárt fegyverzetben harcoló lovagot a pajzsára festett címer és a sisakon viselt sisakdísz tette felismerhetõvé.
A legkorábbi magyarországi címeradományok tulajdonképpen sisakdíszadományok, mellettük még gyakran háttérbe szorultak a pajzsok ábrázolásai.
Szécsényi Tamás országbírói pecsétjén például jól kivehetõ a sisakdísz - sisakból növekvõ koronás oroszlán -, a pajzs azonban hiányzik.
Az Anjou-királyok sisakdísze patkót harapó koronás strucc volt, ábrázolása számos korabeli emléken fennmaradt.
A magyarországi címerhasználatban a konstanzi zsinat jelentett fordulópontot: a magyar nemesek külföldi útjuk során megismerték a nyugati címerhasználatot, s Zsigmondtól nagy számban kértek címeradományt.
Fegyverek
A legfontosabb támadófegyver a kard, ennek Magyarországon mindkét alaptípusát használták.
A nyugati típusú, kétélû, egyenes kard a nehézlovasság, a hajlított, vége felé kiszélesedõ pengéjû szablya a könnyûlovasság fegyvere volt, a korabeli ábrázolásokon a keleti viselet jellegzetességeként szerepeltették.
A kard kiegészítõjeként a közelharcban használták a harci késeket és tõröket.
A korszak legelterjedtebb sújtó- és zúzófegyvere a buzogány.
A fõként bronzból öntött buzogányfejek változatos formákban készültek, leggyakoribb a csillagfejû típus.
A sújtófegyverek közé tartoztak a változatos méretben, formában készített szekercék, bárdok is.
A magyar mûvészetben leggyakrabban Szent László különbözõ ábrázolásain látható bárd: a lovagkirály attributumának, felismerését segítõ jelképének is tekintették.
A Szent László-legenda falképein egyébként a teljes korabeli fegyverzet azonosítható: a harcba induló király és kísérete elõreszegezett lándzsákkal, az ellenséges kunok felajzott íjakkal vágtatnak az ütközetbe.
A lándzsák vagy kopják mérete, kialakítása a használatnak megfelelõen változott, aszerint, hogy gyalogos vagy lovas számára készült.
A távolra ható támadófegyverek közül a legjelentõsebb az íj, illetve továbbfejlesztett változata, a számszeríj volt.
Az íjat elsõsorban a könnyûlovas kunok használták.
A korabeli ábrázolásokon a szablyához hasonlóan a keleties öltözet tartozékának számított, alkalmazása azonban nem korlátozódott kizárólag erre a népcsoportra.
A falképeken, miniatúrákon általában kifeszített állapotban látható íjak mind azonos típusú, összetett-visszacsapó, ún. reflexíjak voltak.
A nyílvesszõk tárolására szolgáló tegezek, illetve az íjat védõ íjtegez ábrázolása némelyik korabeli falképen olyan pontos, hogy ezáltal lehetõvé vált szerkezetük rekonstruálása.
Nõi viselet
A divat 14. századi változása átalakította a nõi viseletet is.
Az új módi jellegzetessége az alak hangsúlyozása.
A korábbi évszázadokra jellemzõ zárt, a test formáját elrejtõ ruhák helyett a divatot követõ hölgy a század közepétõl derékig testre simuló, szûk ujjú, mélyen kivágott, deréktól vagy csípõtõl bõvülõ ruhát öltött.
Ezeket a ruhákat már viselõjük alakjához kellett igazítani, így a 14. század fordulópontot jelentett a szabászatban.
A ruhát vagy szoknyát (a két fogalom ekkor még azonos volt) egybeszabták, a derékrész magasan, a mell alatt kezdõdött, a ruha alját dúsan redõzték.
A 15. század elején az addig szûk ujjakat bõvebbek váltották fel: a ruhaujjakat gyakran cakkozták, behasították, a hasítékokon kivillant a ruha alatt viselt ingváll.
Ugyanígy bukkant ki a gyakran dús hímzéssel díszített ing a ruha mély nyakkivágásán is.
A ruha felett a hideg ellen palástot viseltek, amelyet a nyakban csattal, boglárral kapcsoltak össze.
A palást alját, de olykor a ruháét is prémmel díszítették.
A fejet - a hajadon leányok kivételével - fátylak, fõkötõk borították, ezek anyaga, formája nagy változatosságot mutatott, a nyugati divat legvadabb túlzásai azonban Magyarországon már nem jelentek meg.
A legfrissebb divatot elsõsorban az arisztokrácia lányai-asszonyai viselték, a köznemesség illetve a polgárság ruhatárában ezek a darabok csak több évtizedes késéssel, és természetesen kevésbé igényes kivitelben jelentek meg.
A ruhák anyaga - férfiak és nõk esetében egyaránt - pontos fokmérõje volt a társadalmi helyzetnek.
Az aranybrokát szövetek, selymek és bársonyok viselésére rendkívül magas áruk miatt csak a legelõkelõbb, leggazdagabb családok tagjainak nyílt lehetõsége.
Importból származtak a szövetanyagok is, amelyeknek ára a származási hely és a minõség alapján nagy eltéréseket mutatott, így a szövetek közt mindenki megtalálta a vagyonának és helyzetének megfelelõt.
Ékszerek
Az ékszer szerepe a középkorban kettõs: egyrészt a ruha mellett a reprezentáció, pompakifejtés legfontosabb eszközének, másrészt (a díszedények mellett) az értékfelhalmozás, kincsgyûjtés legkézenfekvõbb, szükség esetén könnyen mobilizálható módjának tartották.
Az ékszerek egy része a ruha rögzítésére szolgált, illetve a ruhaanyagra varrt díszítõelem volt: ilyenek a palástokat összefogó palástkapcsok, a ruhák díszes gombjai és a korszak jellegzetes ruhadíszeként alkalmazott fémpitykék, rozetták, figurák, heraldikus motívumok.
Az eredeti darabok mellett ásatásokon elõkerültek a készítésükhöz használt verõtövek is.
A legfontosabb kiegészítõ viselet az öv.
A divatos változat a korszakban a csípõre csúsztatott ún. pártaöv.
A díszesebb kivitelû darabokat fémszálból készítették, amelyet arany- vagy ezüstlemezekkel díszítettek.
Ilyen öveket láthatunk a Képes Krónika ábrázolásain éppúgy, mint a budavári szoborlelet világi alakjain.
Az öv a nõi és férfiviseletnek egyaránt fontos tartozéka, és egyformán része a keleti és a nyugati viseletnek.
Aranyláncot, gyûrût szintén mindkét nem hordott, a nyakláncon olykor egész vagyont érõ keresztek, esetleg ereklyetartók, rendjelek függtek.
A legértékesebb ékszereket a királyi udvarban viselték, ezek azonban nem maradtak ránk.
I. Károlyt az írott források tanúsága szerint fején arany koronával, lábán arany sarkantyús, drágakövekkel kirakott lábbelivel temették el, a temetési menetben a király képében felvonuló három lovag a király arany koronával ékesített hadijelvényét viselte, a lovagokat és a lovakat egyaránt sok gyöngy és drágakõ borította, a lószerszám aranyozott ezüstbõl készült.
Özvegye, Erzsébet királyné végrendeletében leányunokáinak egy-egy aranypártát hagyott, de hagyott drágaköves-gyöngyös koronákat az óbudai klarissza apácákra is.
Eredetileg ereklyekoronának (tehát nem hordásra) készült a 14. században a Zsigmond váradi sírjában talált liliomos korona.
Az aranyozott ezüst liliomokat a színek váltakozó ritmusa szerint összeállított drágakövek és gyöngyök díszítik.
Udvari megrendelésre készültek azok a díszes palástkapcsok, amelyek Nagy Lajos adományaként kerültek az aacheni magyar kápolnába.
A két nagy és négy kisebb aranyozott ezüst, zománcozott vecsernyepalást-csat Nagy Lajos címerét ábrázolja, a nagyobbak érdekes kialakítása építészeti elõképeket követett.
Az ország területén talált kincsleletek szerencsésen egészítik ki az írott források, egykorú ábrázolások alapján kialakuló képet.
A 97 darabból álló kelebiai lelet tulajdonosa Pál, macsói bán felesége volt, kincsei között palástkapocs, fülbevaló, karperec, gyûrûk mellett gombok, díszítõ lemezek, korongok is szerepeltek.
Az ugyancsak 14. századi körmendi kincslelet gombokat, pecsétgyûrûket, a kiskunhalasi ruhavereteket, rozettákat tartalmazott.
Ezeket az ékszereket hazai ötvösök készítették, a leletek hasonlósága, a fennmaradt verõtövek tanúbizonysága szerint meglehetõsen nagy számban.
A kincsleletek között is különösen értékesek az elõkerült övek, övveretek.
Kun szállásterületen tárták fel a harcoló lovagok képével díszített kígyóspusztai övet, melyet a 14. század eleji átalakításakor szentekhez fohászkodó latin feliratos gombokkal bõvítették, valamint a címerpajzsos felsõszentkirályi övet, melynek tulajdonosa 1350 körül halt meg.
A 14. század végérõl - 15. század elejérõl további díszövek kerültek elõ: a nagytállyai övcsat ezüstlemezére solymászó hölgyet vésett a készítõje, a kerepesi övlelet levéldíszítéssel készült.
A 14-15. század a világi lovagrendek alapításának idõszaka volt Európa-szerte, s a rendi külsõségekhez hozzátartoztak a rendi jelvények is.
Az elsõ magyar lovagrend, az I. Károly által életre hívott Szent György-rend mûködésérõl semmit nem tudunk, mindössze az alapító oklevél maradt fenn, a Zsigmond király által 1408-ban alapított Sárkányrendnek viszont számos emléke ismeretes.
A rend jelvényét, a körré görbült sárkányt a tagok részben ruhára applikálva, részben ékszerként, nyakba akasztva, illetve vállon átvetett széles szalagon viselték.
Aranyból készült sárkánnyal a nyakában temették el Zsigmondot is, a 18. század végi váradi feltáráskor elõkerült jelvény azonban elkallódott.
A mindennapi élet tárgyai
Lakberendezés, bútorok
Az I. Károly trónralépése és Zsigmond halála közti közel másfél évszázad alatt a lakáskörülmények terén jelentõs változások történtek.
Az igények a társadalom valamennyi rétegében növekedtek: a várak többsége a 14. század elején még csupán egy toronyból és egy kerítõfalból állt, s ilyen tornyokba zárkózott a városok vezetõ rétege is.
A 14. század végére mind a várak, mind a városok képe jelentõsen átalakult: a várfalakon belül palotaépületek, kápolnák emelkedtek, a városokban pedig emeletes polgárházak épültek.
A falvakban ugyanakkor egyre szélesebb körben terjedt el a háromosztatú lakóháztípus.
Az épületek mai szemmel nézve meglehetõsen ridegek voltak, a helyiségek többségébe csupán egy-két bútordarabot állítottak.
A legfontosabb bútornak a láda számított.
Elsõsorban tárolóbútorként használták, hiszen a liszttõl az ötvöstárgyakig mindent ládában tartottak, de ülõalkalmatosságul és fekvõhelyként is szolgált.
Legkorábbi típusa az egy fatörzsbõl faragott, a szétrepedés ellen vaspántokkal sûrûn megvasalt vályúláda - ilyen például a 14. században készült szepesbélai láda.
Jóval fejlettebb technikával készültek az ácsolt ládák (pl. a Nagyszeben környékérõl származó rozsondai láda), magyarországi megjelenésük, elterjedésük azonban inkább a 15. század második felére volt jellemzõ.
Az asztal ebben a korszakban nem képviselt különösebb értéket: bakokból és lapokból csupán az étkezések idejére állították fel, utána pedig "asztalt bontottak", mint ahogy azt a szólás a mai napig megõrizte.
Az asztalok mellett padokon, lócákon ültek, a szék még a 15. században is ritka luxustárgynak számított - a korabeli ábrázolásokon a királyi trónusok is merev, szögletes, kényelmetlen építmények voltak.
Hasonló, hasáb formájú emelvény volt az ágyak alapja, amelyet a 14. századtól ágyvégekkel is elláttak.
Az ágyakban meztelenül aludtak, egyszerre többen is.
A 15. században már a jobbágyházakban is voltak ágyak, bár a férfiak - egészen a 20. századig tartó szokás szerint - általában az állatok közelében, az istállókban háltak.
Az egyszerû bútorok mellett fontos szerepük volt a kényelmet, otthonosságot nyújtó szõnyegeknek, textíliáknak.
Az ágynemûk (párnák, dunyhák) komoly értéket képviseltek, és a hozomány elengedhetetlen tartozékai voltak.
Az ágynemû a jobbágyháztartásnak is természetes tartozéka volt - a társadalmi, vagyoni különbség inkább a mennyiségben, az anyagok minõségében mutatkozott meg.
A szõnyegek már csak a vagyonosabb nemesek, polgárok otthonába kerültek.
Használatuk sokrétû volt: takarhatták az ágyat, olykor a ládákat, díszítették a falat, néha ajtó helyett az egymással szomszédos helyiségeket választották el.
A szobákat borító kõpadló, az üvegezett ablak a jómódúaknál is csak a 15. században jelent meg, és sokáig luxuscikknek számított.
Az ablakokat a leggyakrabban lantorna (szárított marhabendõhártya) borította, a téli hideg ellen pedig fatáblákkal zárták.
A falusi házak középsõ helyisége volt a szabadtûzhelyes konyha, innen fûtötték a szoba kemencéjét is.
Sokkal nagyobb problémát jelentett a várak, városi házak fûtése - megszokott volt, hogy a helyiségek többsége télen fûtetlen maradt.
Az ország egyik leggazdagabb arisztokrata családja, a Garai família két értékes budai ingatlannal rendelkezett, az összesen mintegy félszáz helyiségnek azonban csupán elenyészõ részébe jutott kandalló vagy kályha.
A királyi, fõúri várakban, gazdag polgárok házaiban a 14. század közepén jelentek meg a díszes cserépkályhák.
Az alaptípust kõlábazaton álló négyzetes tûztér, rajta torony formájú, párkánnyal lezárt felépítmény jellemezte; csempébõl vagy edény formájú kályhaszemekbõl rakták.
A zöld, sárga vagy barna színû csempék többségét ólommázzal vonták be, és a lovagi, udvari élet jeleneteivel, növényi-, állat- vagy geometrikus formákkal díszítették.
A csempék többsége fa- vagy agyagnegatívok alapján készült, a legszebb példányok - a fülkeszerûen kiképzett, vályú alakú, nyitott csempék, a fülkében apró szobrokkal - szabad kézzel formázott, önálló alkotások lehettek.
Edények, használati eszközök
A háztartásokban használt edények többségét a fõzésre, tárolásra használt cserépedények tették ki.
Az Árpád-korban még használatos cserépbográcsok a 14. századra eltûntek, az edények többségét azonban még ekkor is szabadtüzes konyhai használatra készítették.
A cserépedények jórészt a háziipar termékei voltak, de a leletek alapján megfigyelhetõ a városi fazekasság folyamatos térhódítása.
A leletek között területi eltérések is tapasztalhatók: Buda környékén fehér, az ország keleti és déli területein sötétebb kerámia az uralkodó, a nyugati határ közelében pedig magasabb technikai színvonalú szürke, majd sárga vagy vörös kerámia a jellemzõ.
A nyugati import hatására a 15. századtól a hazai mesterek is áttértek a sárga vagy vörös kerámiák készítésére, amelyeket már gyakran borított ólommáz.
A fazekasok a legnagyobb számban fazekakat készítettek, amelyekhez a 13. század óta fedõt is használtak.
A folyadékok tárolására különbözõ kancsók, korsók és palackok készültek, az étkezésekhez pedig tálak és csészék.
A 14. században jelent meg az új asztali edényforma, a cseréppohár, illetve nagyobb változata, a kehely.
A 15. századtól a cseréppoharak egyre változatosabb formában készültek - szinte minden nagyobb város más-más pohárformát kedvelt.
A királyi udvar, az arisztokrácia és a vagyonos polgárság reprezentációs igényeit a hazai ipar hosszú idõn át nem tudta kielégíteni.
A külföldrõl behozott díszedények közül a legszélesebb körben a morvaországi, losticei sómázas poharak terjedtek el, de használtak osztrák, német cserépedényeket is.
Üvegáruval a 14. században velencei kereskedõk látták el azokat, akik képesek voltak megfizetni a drága üvegpoharakat, palackokat.
A 15. század elejétõl - kezdetben valószínûleg Itáliából bevándorolt üvegfúvók - Magyarországon is készítettek üvegárut, a luxusedények azonban továbbra is importból származtak.
Asztali kincsek
A ruhák és ékszerek mellett a család anyagi helyzetét a díszedények reprezentálták a legjobban.
Mivel az üvegtárgyak viszonylag ritkák voltak, az ónedények pedig csak a 15. század végétõl terjedtek el, ebben a kategóriában elsõsorban ezüst, aranyozott ezüst, nagy ritkán arany edények kerültek az ünnepi asztalokra.
Az arany edényeknek az a bõsége, amelyet Druget Vilmos nádor végrendelete tükröz, természetesen az arisztokrácia körében sem volt jellemzõ, de lehetõségeihez képest mindenki igyekezett ilyen értékekre szert tenni.
A körmendi kincslelettel aranyozott ezüstedények kerültek elõ, a kiskunhalasi kincs egy vízbe esett ezüstcsészében volt elrejtve.
