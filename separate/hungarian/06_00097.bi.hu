Nathaniel Hawthorne: A hétormú ház
I. A régi Pyncheonok
New England-i városaink egyikében van egy kis mellékutca, körülbelül a közepén egy ódon faház áll, amelynek hét, magasba nyúló orma, más-más égtáj felé tekintve, irdatlan ágas-bogas kéményt fog közre.
Ez az utca a Pyncheon utca, a ház pedig a régi Pyncheon ház; a bejárat elõtt lombos szilfa is áll, amelyet minden odavalósi gyerek Pyncheon szilfa néven ismer.
Valahányszor a fent említett városban járok, sosem mulasztom el, hogy be ne forduljak a Pyncheon utcába, s ne sétáljak egyet a két õsi nevezetesség, a terebélyes szilfa és a viharvert épület árnyékában.
Mikor e tekintélyes udvarházat szemlélem, mindig olyasfélét érzek, hogy e külsõ, akár az ember arcvonásai, nem csupán viharok, és napsütések nyomát viseli, hanem a halandó lét hosszú története is rá van vésve, s mindaz a jó és rossz, mely bensejében lezajlott.
Hogyha mindezt jelentõségéhez méltón elsorolnánk, olyan történet kerekednek belõle, mely nem csekély érdekkel és tanulsággal bírna, továbbá szembeszökõ egységével valósággal mûvészi kéz irányító szándékát sejtetné.
Hanem akkor az elbeszélés csaknem két évszázad történetét foglalná magába, és kellõ terjedelemben kifejtve nagyobb, nyolcadrét kötetet, vagy hosszabb, tizenkét részbõl álló sorozatot is megtöltene, mint amire körültekintõ gondossággal, egész New England annalesei kiterjednek, melyek ugyanezt az idõszakaszt tárgyalják.
Épp ezért szûkszavúságra kényszerülünk, ami a Pyncheon ház, más néven hétormú ház múltjával kapcsolatos tudnivalók nagyobb részét illeti.
Röviden felvázolván hát a körülményeket, melyek közt a ház alapjait lerakták, és egy futó pillantással végigmérve a ház sajátságos külsejét, amint elszürkült és megfeketült az uralkodó keleti szélben, s felfedezve az itt-ott különösen viruló zöld foltokat a ház tetején és falain, ahol a legdúsabban tenyészik a moha, belekezdhetünk történetünkbe, oly idõponttól kiindulva, amely nem esik messze napjainktól.
Mégis kapcsolatban marad a rég letûnt múlttal; és feledésbe merült eseményekkel, személyekkel függ majd össze, oly erkölcsökkel, érzelmekkel és felfogásokkal, melyek nagyrészt talán teljesen elavultak, azonban megfelelõképpen bemutatva az olvasónak, azt példázzák, hogy az élet legfrissebb újdonsága is mennyi régi anyagot épít magába.
Ugyaninnét mély tanítást nyerhetünk, azon kevéssé méltatott igazságról, hogy az egymást követõ nemzedékek minden cselekedete oly csírát alkot, amelybõl hosszú-hosszú idõk folyamán teremhet s terem is jó vagy rossz gyümölcs, és hogy azzal a múlandó vetéssel együtt, amit a halandók célszerûségnek neveznek, szívósabb növények magvait is elvetik, melyek azután sötét árnyékba vonhatják az eljövendõ nemzedékek sorsát.
A hétormú ház, akármilyen ódonnak tûnik ma, nem a legelsõ lakóház volt, melyet civilizált ember emelt éppen ezen a helyen.
A Pyncheon utcát valamikor az igénytelenebb Maule-dûlõ névvel jelölték a telek eredeti tulajdonosa után, akinek a tanyája elõtt a mai utca tehéncsapás volt.
A földbõl ezen a helyen kellemes, lágy vizû, természetes forrás fakadt - ritka kincs a tenger övezte félszigeten, ahol a puritán település keletkezett -, ez már régen arra késztette Matthew Maule-t, hogy kunyhót építsen ide, borzas nádfödéllel, holott a telek eléggé messze esett a falu akkori központjától.
Késõbb azonban, ahogy a város növekedett, vagy harminc- negyven év múlva, épp az a terület, melyen ez az otromba kalyiba állt, rendkívül kívánatossá vált egy elõkelõ és befolyásos ember számára, aki elfogadhatónak tûnõ igényt támasztott erre és a hozzácsatlakozó nagyobb földdarabra a törvényhozás egy adománylevele alapján.
Pyncheon ezredes, az igénylõ - ennyit homályba borult vonásaiból is biztonsággal kihámozhatunk -, vasakaratú és céltudatos ember volt.
Matthew Maule viszont, jelentéktelen kisember létére, konokul védte azt, amit jogos tulajdonának tartott, és jó néhány évig sikerült is megõriznie a két-három acre földet, melyet verítéke hullásával hasított ki az õserdõbõl, hogy kertet és tûzhelyet alapítson rajta magának.
Tudomásunk szerint a vitának nem maradt fenn írásos nyoma.
A tárgyra vonatkozó ismereteink szájhagyományra támaszkodnak.
Így hát elhamarkodottan járnánk el, s tán igazságtalanul is, ha az ügy érdemi részét illetõen határozott véleményt kockáztatnánk meg; mindenesetre feltehetõnek tûnik, vagy felmerül a kétely, vajon Pyncheon ezredes nem terjesztette-e ki jogtalanul igényét, hogy Matthew Maule kis telkét is bekebelezze a neki járó területbe.
Van valami, ami igencsak megerõsíti ezt a gyanút, éspedig az a tény, hogy két ennyire nem egyenrangú ellenfél viszálykodása olyan korban, amelyben, bármilyen nagyszerûnek tûnik is számunkra egyébként, a személyes befolyás sokkal nagyobb mértékben esett latba, mint manapság - hosszú éveken át eldöntetlen maradhatott, és csak a vitás földdarab birtokosának halálával zárult le.
E halál módja szintén másképp hat a gondolkodó elmére manapság, mint másfél évszázaddal korábban.
Olyan halál volt ez, mely gyalázattal és borzalommal övezte a tanya egyszerû lakójának nevét, úgyhogy csaknem szent cselekedetnek számított szerény otthonának még a földjét is felszántani, s kitörölni helyét és emlékezetét az emberek körébõl.
Egy szó mint száz, az öreg Matthew Maule-t boszorkányságért végezték ki.
Egyike volt e szörnyû téveszme áldozatainak, mely többi tanulsága között afelõl is felvilágosít bennünket, hogy a befolyásos osztályok, és azok, akik magukra vállalják a nép vezetését, teljes mértékben fogékonyak mindama szenvedély koholta téveszmékre, amelyek az elvakult csõcseléket feltüzelik.
Papok, bírák, államférfiak - koruk legbölcsebb, legjózanabb, legszentebb emberei - álltak a legbelsõ körben a bitófák körül, leghangosabban õk biztatták a véres munkát, és õk ismerték be legkésõbb, hogy nyomorultul tévedtek.
Ha eljárásuk bármely része kisebb megrovást érdemel, mint a többi, akkor ilyenképp kiemelhetjük, hogy éppenséggel részrehajlástól mentesen üldöztek nemcsak öregeket és szegényeket, mint a korábbi törvényes mészárlások során általában, hanem mindenféle rendû és rangú ember, osztályos társaik, saját fivéreik, feleségük ellen is éppúgy folyt a hajsza.
Ilyen általános pusztítás, zûrzavar közepett nem csoda, ha olyan jelentéktelen ember, mint Maule, sok szenvedõ társa között, szinte észrevétlen baktatott fel vértanúi útján a dombra.
Késõbb azonban, mikor már lelohadt ama szörnyû kor elvakult õrjöngése, az emberek visszaemlékeztek rá, milyen nagy hangon csatlakozott Pyncheon ezredes ahhoz az általános követeléshez, hogy meg kell tisztítani a földet a boszorkányoktól, sõt azt is rebesgették, hogy szégyenletes gyûlölség hevítette buzgalmát, mikor is Matthew Maule elítélését sürgette.
Mindenki tudta, hogy az elítélt felismerte a személyes érdek könyörtelenségét üldözõjének viselkedésében, és úgy nyilatkozott, hogy a préda miatt kergetik halálba.
Kivégzése percében - nyakában a hurok, a nézõk elsõ sorában Pyncheon ezredes lóháton, zord arccal szemlélve a végrehajtást - Maule a vérpadról jóslatot intézett hozzá, melynek szavait mind a hiteles történet, mind a kemencesut szájhagyománya pontosan megõrizte.
- Isten - mondta a halni kész ember hátborzongató arckifejezéssel, rendületlenül szembenálló ellenfelére mutatva - vért itat vele.
Miután az állítólagos boszorkánymester meghalt, szerény hajléka könnyûzsákmányként hullott Pyncheon ezredes markába.
Mégis amikor elterjedt a híre, hogy az ezredes nagy udvarházat szándékozik építeni - tágas házat, súlyos, ácsolt tölgyfa gerendázattal, melyet számos eljövendõ nemzedék hajlékának szánt - éspedig pontosan ugyanazon a helyen, ahol azelõtt Matthew Maule rönkbõl tákolt kalyibája állt, hát akkor sokat csóválták a fejüket a helység vénasszonyai.
Kifejezetten nem vonták ugyan kétségbe, hogy a rendíthetetlen puritán lelkiismeretéhez hû, becsületes ember módjára járt el az elõbb vázolt események során, arra mégis célozgattak, hogy házát oly sírra készül építeni, amelybõl feljár a lélek.
Otthona magában foglalja majd a sírba tett boszorkánymester hajlékát, és ilyenformán mintegy jogot ad neki arra, hogy az újonnan épült lakosztályokban, a hálószobákban, melyekbe jövendõbeli võlegények vezetik menyasszonyukat, és ahol a Pyncheon vérbõl eredõ gyermekek születnek, mindenütt kísértsen.
Maule bûnének borzalma és csúfsága, s büntetésének nyomorúsága sötét árnyékot vet a frissen vakolt falakra, és hamarosan megfertõzi egy régi épület szomorú légkörével.
Az ég szerelmére, miért - mikor körülötte oly sok földet borított még az erdõ szûz harasztja -, miért kellett Pyncheon ezredesnek éppen egy átok sújtotta helyet választania?
De a puritán katona és városatya nem volt az az ember, akit el lehetett volna téríteni jól meggondolt tervétõl, akár a boszorkánymester hazajáró szellemével ijesztgetik, akár bármi más ostoba, érzelgõs szóbeszéddel, ha az mégoly hihetõnek hangzanék is.
Ha azt mondják, hogy rossz ott a levegõ, az még talán gondolkozóba ejtette volna valamelyest: egy gonosz szellemmel azonban kész volt szembenézni a maga otthonában.
Mivel meg volt áldva józan ésszel, mely rendíthetetlen és szilárd volt, mint a gránit, és vaskapocsként tartotta össze a hajthatatlan következetesség, lépésrõl lépésre megvalósította eredeti tervét, s fel sem merült benne, hogy ellene szól valami.
Ami a tapintatot illeti, vagy némi aggályoskodást, amit egy kicsit is finom érzékenység kelthetett volna benne, az ezredes, akárcsak fajtájának és nemzedékének legtöbb tagja, ilyesmire cseppet sem volt fogékony.
Így hát ugyanott ásta ki pincének a földet, és fektette le udvarházának alapjait, jó mélyre, ugyanazon a négyzet alakú földdarabon, amelyrõl elõször Matthew Maule söpörte el a száraz leveleket negyven évvel azelõtt.
Furcsa eset, sõt, amint némelyek vélték, baljóslatú jel volt, hogy nem sokkal rá, miután a munkások hozzáfogtak az építkezéshez, az a forrás, melyrõl korábban említést tettünk, teljesen elvesztette elõbbeni kellemes ízét.
Megzavarta-e eredetét, ahonnét feltört, a mélyre ásott pince, vagy pedig valamely sejtelmesebb ok rejtõzött a titok mélyén, nem tudni, annyi bizonyos, hogy Maule kútja, ahogyan továbbra is hívták, kemény és sós vizû lett.
Mind a mai napig ilyen is, és a környék bármely öregasszonya tanúsíthatja, hogy aki itt csillapítja szomját, annak ez a víz gonoszul megkeveri a gyomrát.
Az olvasó furcsállhatja, hogy az épülõ új ház építõmestere nem volt más, mint annak az embernek a fia, akinek halott kezébõl a föld tulajdonjogát kicsavarták.
Nagyon valószínû, hogy akkoriban õ lehetett szakmájában a legjobb mesterember, vagy talán az ezredes ajánlatosnak tartotta, avagy a jó érzés késztette rá, hogy az egész világ szeme láttára félrevessen minden ellenséges érzületet elesett ellenlábasának hozzátartozóival szemben.
És a kor általános nyerseségével és gyakorlatias gondolkodásmódjával sem állott ellentétben, hogy a halott fia hajlandó legyen becsülettel megkeresni a maga garasait, vagy inkább súlyos arany fontsterlingjeit, apja halálos ellenségének erszényébõl.
Akárhogy is volt, Thomas Maule felvállalta a hétormú ház építését, és feladatát olyan híven teljesítette, hogy a gerendázat, melyet keze ácsolt, mind a mai napig tart.
Így épült meg a nagy ház.
Mivel az író emlékezetében ismerõsen  mert kisfiú korától fogva izgatta kíváncsiságát, úgy is, mint egy rég letûnt kor építkezésének egyik legremekebb és legdíszesebb példája, és sok olyan esemény színhelyeként is, mely emberi érdekességben talán még gazdagabb, mint ami egy néhai hûbérúr várának szürke falai közt zajlott le - korhadt régiségében áll, annál nehezebb elképzelnie, milyen lehetett, mikor vadonatúj faláról elõször verõdött vissza a napfény.
Jelenlegi állapotának árnyéka, a mostanié, melyben százhatvan év múlva találjuk, elkerülhetetlenül átfeketéllik azon a képen, melyet festeni szeretnénk róla, felidézvén a reggelt, amikor a puritán nagyúr vendégségbe invitálta magához az egész várost.
Megépülvén a ház, már csak felavatása volt hátra: világi ünnep ez, de vallásos szertartás is.
A nagytiszteletû úr, Mr. Higginson fohászát és szentbeszédét, valamint az egy torokból felhangzó gyülekezeti zsoltáréneklést, a durvább lelkületûek számára gyömbérsör, almabor, bor és pálinka özöne volt hivatva még vonzóbbá tenni, továbbá megbízható források szerint egy egész ökör, egyben megsütve, vagy ha nem is egész, legalább egy ökör húsa, könnyebben kezelhetõ combok és hátszínszeletek formájában.
A roppant mennyiségû pástétomhoz egy elejtett szarvas szolgált alapanyagul, melyet onnét húsz mérföldnyire lõttek az erdõben.
Egy, az öbölben fogott hatvanfontos tõkehalból ízes halleves készült.
Egyszóval az új ház kéménye ontotta a konyha füstjét, messze körzetben hús, hal és szárnyas illatával töltve be a levegõt ínycsiklandóan, növényi fûszerekkel, nemkülönben jó sok hagyma szagával elegyedve.
Ilyen ünnepségnek már pusztán a szaga is, amint az emberek táguló orrlyukkal, mélyen beszívták, szíves meghívásul és étvágygerjesztõül szolgált egyszersmind.
A Maule-dûlõn, vagy ahogy most már illendõbb volt nevezni, a Pyncheon utcában, úgy szorongott a nép, mikor a kijelölt óra elérkezett, mint istentiszteleten egy egész gyülekezet.
Mindannyian, közeledvén az impozáns épülethez, felnéztek reá, hiszen mostantól fogva elõkelõ rang illeti meg az emberi lakóhelyek sorában.
Ott állt a ház, kissé visszahúzódva az utca vonalától, de nem szerénységbõl, hanem büszkeségbõl.
Külsõ felületét, ami látható volt belõle, különös figurák borították, a gótikus képzelet groteszk alkotásai, bemélyesztve, vagy ráfestve a mészbõl, kavicsból, agyagból és üvegdarabkákból készült csillogó vakolatra, mely a fából ácsolt falakat borította.
A hét orom minden oldalon meredeken szökött az ég felé, és valóságos népes épületcsaládot képviselt, mely mégis egyetlen kémény szellõzõnyílásain lélegzett.
A sok-sok ólomkeretes, rácsos üvegablak kicsi, rombusz alakú szemein szûrte a napfényt a nagy teremre meg a szobácskákra, az emelet azonban, mivelhogy jócskán kinyúlt a földszint fölé, és a második pedig az elsõ fölé, árnyékba, azaz borongós félhomályba borította az alacsonyabban fekvõ helyiségeket.
A kiugró emeletek alá fából faragott gömbök voltak erõsítve.
A hét orom mindegyikét spirális vasrudak ékesítették.
Az utcához legközelebb esõ, arra nézõ orom háromszögletû lapjára napórát erõsítettek a megnyitás napjának reggelén, és ez még az elsõ derûs óra múlását jelölte abban a történetben, amelybe a végzet nem mindvégig szánt ennyi derût.
Körös-körül faforgács, kõszilánk, zsindely, fél téglák hevertek elszórva; és ezek, a nemrég megmozgatott földdel együtt, amelyen még a fû sem ütközhetett ki, csak fokozták az idegen, szokatlan hangulatot, mely mindaddig körülveszi az új házat, míg bele nem illeszkedik az emberek hétköznapjaiba.
A fõbejárat csaknem olyan méretû volt, mint egy templomkapu, a két elülsõtorony szélességében helyezkedett el, és nyitott oszlopcsarnok fedte, melynek falai mentén a bejárattól jobbra-balra padok álltak.
A boltíves kapu alatt most papok, presbiterek, városatyák, elöljárók, lelkészek, a város és a megye valamennyi elõkelõsége ott topogott, ledörgölve lábáról a sarat a még soha nem koptatott küszöbön.
Ide sereglettek az alacsony osztálybeliek is, ugyanúgy, mint uraik, csak még nagyobb számban.
Mindenesetre közvetlenül a bejárat mögött két szolga állott, akik a vendégek közül néhányat a konyha tájékára irányítottak, másokat pedig az elõkelõbb helyiségek felé tessékeltek - barátságosan fogadtak mindenkit, mégis gondosan latba vetve kinek-kinek társadalmi rangját és helyzetét.
A komor színû, ünnepélyes, gazdag bársonyöltözékek, a keményített nyak- és kézelõfodrok, csipkés kesztyûk, tiszteletre méltó szakállak, tekintélyt hordozó magatartás és arckifejezés, mindez megkönnyítette abban az idõben, hogy különbséget tegyen az ember az elõkelõ állású úr és a kereskedõ vagy netán iparos között, aki bõrmellényében rettegéssel vegyes áhítattal lopakodott be a házba, melynek építésénél maga is segédkezett.
Egy szerencsétlen körülmény azonban néhány, külsõségekhez ragaszkodó látogatóban alig-alig rejtett visszatetszést keltett.
E köztiszteletet ébresztõ rezidencia megalapítójának, aki bár kissé darabos, de körülményes udvariasságáról volt híres, minden bizonnyal személyesen ott kellett volna állnia az elõcsarnokban, hogy elsõként üdvözölje a sok elõkelõ személyt, aki otthonát az ünnep alkalmából megtisztelte.
De mindeddig nem látták, legkedvesebb vendégei elõtt sem mutatkozott.
Még érthetetlenebbé vált Pyncheon ezredesnek ez a nemtörõdömsége, amikor megérkezett a tartomány második fõembere, és õ sem részesült a többieknél udvariasabb fogadtatásban.
Ez az úr, az alkormányzó, noha számítottak rá, hogy jelenlétével emeli az ünnepség fényét, egyedül szállt le a lováról, maga segítette le hölgyét az oldalnyeregbõl, és úgy lépte át az ezredes küszöbét, hogy senki más nem üdvözölte, csak a fõkomornyik.
A fõkomornyik - egy halk, õsz hajú, végsõkig tisztelettudó férfiú  most már szükségesnek tartotta magyarázatul közölni, hogy ura még a dolgozószobájában, avagy magánlakosztályában van, ahová egy órája vonult vissza, amikor is azt az óhaját fejezte ki, hogy semmiféle jogcímen ne zavarják.
- Nem látod, fiam - szólt a megyei fõseriff -, hogy ez itt az alkormányzóúr személyesen?
Azonnal hívd elõ Pyncheon ezredest!
Tudom, ma reggel leveleket kapott Angliából, és talán annyira belemerült tanulmányozásukba, hogy egy óra is eltelt, és észre sem vette.
De nem fog örülni neki, azt hiszem, ha elmulasztod figyelmeztetni egyik legfõbb elöljárónk jelenlétére, akit feltétlenül üdvözölnie kellene, hiszen éppenséggel magát Vilmos királyt is helyettesítheti a kormányzó távollétében.
Szólj uradnak, de tüstént!
- Nem lehet, kérem tisztelettel - válaszolta a szolga nagy zavarban, és valami olyan félszegséggel, amely megdöbbentõen és nyilvánvalóan utalt Pyncheon ezredes könyörtelen szigorára -, uram parancsa félreérthetetlen volt, és, amint uraságod tudja, nem tûri õ, hogy akik szolgálatában állnak, feltétlen engedelmesség helyett magyarázgassák parancsait.
Aki akarja, nyissa rá az ajtót, én nem merem, még ha a kormányzó maga szólít is fel rá!
- Hallott már ilyet, fõseriff úr! - kiáltott fel az alkormányzó, mert fültanúja volt a fenti vitának, és úgy érezte, elég nagy tisztséget tölt be ahhoz, hogy méltóságával néha játékosan bánjék.
- Majd én mindjárt segítek a bajon.
Itt lenne az ideje, hogy a mi kedves ezredes barátunk üdvözölje vendégeit, különben még azt hihetjük, addig-addig kóstolgatta, melyik hordót guríttassa fel az ünnep tiszteletére, míg egy-két korttyal többet ivott a kelleténél a jó kanári borából.
Mivel azonban így félrehúzódik, hát emlékeztetem kicsit házigazdai kötelességeire.
És amint mondta, el is indult, nehéz lovaglócsizmájában akkorákat dobbantva a padlón, hogy azt a hét orom legtávolabbi zugában is meghallhatták, s ment egyenesen az ajtó felé, amelyet a szolga mutatott, s új fáját megdöngette hangos, felsõbbséges kopogtatásával.
Aztán mosolyogva körültekintett, és várta a választ.
De amikor senki sem jött ajtót nyitni, újra kopogtatott, ugyanolyan eredménytelenül, mint az imént.
Erre azután, mivel egy cseppet vérmes volt a természete, az alkormányzó felemelte nehéz markolatú kardját, és úgy dörömbölt vele az ajtón, hogy amint néhány jelenlevõ suttogva megjegyezte, az a lárma még a halottakat is felzavarná álmukból.
Akárhogy is volt, úgy látszott, hogy Pyncheon ezredest mégsem ébreszti fel.
Mikor a zaj elhalt, az egész házra kietlen, mély és nyomasztó csend telepedett, jóllehet sok vendég nyelvét már megoldotta egy-két pohárka titokban felhajtott bor vagy égetett szesz.
- Furcsa, mondhatom! Nagyon furcsa! - kiáltotta az alkormányzó, de most már nem mosolygott, hanem összevonta a szemöldökét.
- Mivel házigazdánk láthatólag elöl jár a jó példával, hát én is félreteszem az illemet, és bátorkodom magányában rátörni.
Megpróbálta kinyitni az ajtót, az engedett kezének, és azonnal kitárult a hirtelen támadt szélben, amely hangos sóhajtásként végigsuhant a külsõ ajtótól végig az új ház minden szobáján és folyosóján.
Megsuhogtatta a hölgyek selyemöltözékét, meglengette az urak parókáinak hosszú csigáit, meglebegtette az ablakfüggönyöket és a hálószobák kárpitját, mindenütt szokatlan mozgást okozva, mely mégis inkább vihar elõtti tespedt csendhez hasonlított.
Egyszerre valamiféle áhítat, félig rettegés, félig kíváncsiság árnyéka telepedett a társaságra, bár senki sem tudta, mit vár, vagy mitõl tart.
Mégis, hogy az ajtó kinyílott, mind odatódultak, és az alkormányzót mohó türelmetlenségükben a szoba belseje felé tuszkolták.
Elsõ pillantásra semmi különöset nem láthattak, csak egy közepes méretû, ízléssel berendezett szobát, amelyet kicsit túlságosan besötétített a sok függöny, a polcokon sorba rakott könyveket, a falon egy nagy térképet, valamint Pyncheon ezredes képmását, mely alatt ott ült a valóságos Pyncheon ezredes, egy tölgyfa karszékben, kezében tollat tartva.
Elõtte az íróasztalon levelek, pergamenek, üres papírlapok hevertek.
Úgy látszott, mintha rámeredne a kíváncsi tömegre, melynek élén az alkormányzó állt; és sötét, rideg ábrázatán rosszalló kifejezés ült, mintha mélyen sértené okvetetlenkedésük, hogy így megzavarták magánya csendjét.
Most egy kisfiú - az ezredes unokája, az egyetlen emberi lény, aki bizalmasan közelíteni merészelt hozzá - utat tört magának a vendégek között, és futott az ülõ alak felé, de félúton megtorpant, és ijedtében visítva felsírt.
A társaság erre közelebb nyomult, reszketegen, mint a falevelek, mikor hirtelen megrázza õket a szél, és észrevették, hogy merev tekintete különös módon kancsal, hogy nyakfodra véres, és deres szakálla is vérrel van bemocskolva.
Halott volt az acélszívû puritán, a könyörtelen üldözõ, a kemény markú és erõs akaratú férfiú!
Halott, saját új házában!
Van egy legendás részlet, melyre csak azért érdemes hivatkozni, hogy a jelenetnek, amely amúgy is elég hátborzongató, éreztessük babonás hangulatát - eszerint egy hang, amely igen hasonlított a néhai vén Matthew Maule-éhoz, a kivégzett boszorkánymesteréhez, hangosan a vendégek füle hallatára megszólalt: - Íme, vérrel itatta õt Isten!
Hát ilyen korán ide talált amaz egyetlen vendég - az a bizonyos, aki kérlelhetetlenül ellátogat, ha elõbb nem, hát utóbb, minden emberi hajlékba.
Pyncheon ezredes rejtélyes, hirtelen halála óriási elképedést keltett, sõt a mai napig is beszélnek róla.
Sok szóbeszéd járta, néhány az idõk múlását is kiállta, ma is állítják még, hogy a jelek erõszakos halálra vallottak, hogy ujjnyomok voltak az ezredes torkán, ráncba vasalt nyakfodrán véres kéz lenyomata, és hogy szakálla zilált volt, mintha erõszakosan belemarkoltak és megcibálták volna.
Azt is mondogatták, hogy a rácsos ablak az ezredes széke mellett nyitva állt, és hogy csupán néhány perccel a végzetes esemény elõtt egy alakot láttak kimászni a kert kerítésén, a ház hátulsó oldalán.
Oktalanság lenne azonban még csekély hitelt is adni az efféle meséknek, hiszen ezek a leírthoz hasonló esetekben mindenkor lábra kapnak, és sokszor, akárcsak ezúttal, mérges gombákként még hosszú ideig burjánzanak a föld alá került, kidõlt fatörzs helyén, miután az már rég szétoszlott a földben.
Részünkrõl ugyanolyan kevés hitelt adunk ennek a történetnek, mint ama csontkézrõl szólónak, melyet állítólag az alkormányzó látott az ezredes torkán, de amint közelebb lépett, a kéz eltûnt a levegõben.
Az viszont kétségtelen, hogy az orvosok sokat tanakodtak és vitatkoztak a holttest felett.
Egyikük - John Swinnertonnak hívták -, aki a hír szerint kiváló tudós volt, a gutaütés egy fajtájának tulajdonította az ezredes halálát, ha ugyan sajátos szaknyelvét helyesen értjük.
Pályatársai egyenként más-más feltevést fejtegettek. Ki valószínûbben, ki kevésbé, de mindegyik csavarosan titokzatos formulákba öltöztette véleményét, ami, ha nem vall is a nagy tudományú orvosdoktorok zavarára, de mindenképpen azt kelt a járatlan olvasóban.
A tetem felett a halottkémlõ bizottság megtartotta tárgyalását, és józan, okos férfiak lévén, azt a vitathatatlan döntést hozták nyilvánosságra, hogy "hirtelen halál" esete forog fenn!
Egyáltalán nem valószínû, hogy komoly gyanú szólt volna a gyilkosság mellett, vagy a legcsekélyebb alappal bárkire rákenhették volna a gaztettet.
Az elhunyt magas rangja, vagyona és kiemelkedõ jelleme feltétlenül biztosította, hogy szigorúan, alaposan kivizsgáljanak minden kétes jelenséget.
Mivel semmi ilyet nem jegyeztek fel, biztosra vehetjük, hogy ilyesmi nem is volt. Minden ellenkezõ állításért a hagyomány felelõs - amely gyakran olyan igazságokat örökít át, amelyeket a történelemírás elfelejt feljegyezni, de még gyakrabban csak a kortársak vad fantazmagóriáit, amilyeneket régebben a kemence mellett meséltek, ma pedig az újságok sûrítenek lapjaikon.
A Pyncheon ezredes temetésén mondott gyászbeszédben, melyet kinyomtattak, és így mindmáig fennmaradt, Higginson nagytiszteletû úr, egyházközsége kiváló tagjának boldog földi pályafutása mellett halálának szerencsés pillanatát is felemlítette.
Kötelességei mind teljesítve, igen nagy gazdagságra jutott, családjának s az eljövendõ nemzedékeknek biztos talajt adott a lába alá és védelmezõ tetõt a feje fölé, mely lépcsõfok vihette volna felfele az ily embert, mint az az utolsó, a földrõl az örökkévalóság arany kapujába?
A kegyes egyházi férfiú bizonyára nem vette volna ajkára ezeket a szavakat, ha legkevésbé is arra gyanakszik, hogy az ezredest egy fojtogató csontkéz küldte a másvilágra.
Pyncheon ezredes halála idõszakában családja oly biztos virágzásnak nézettelébe, amennyire erre az emberi dolgok változandóságát figyelembe véve számítani lehet.
Csaknem biztosra lehetett venni, hogy az idõ inkább gyarapítani fogja fényes gazdagságukat, semmint elkoptatni és szétzülleszteni.
Ugyanis fia és örököse nemcsak egy virágzó uradalom azonnali birtokába jutott, hanem egyszersmind egy követelést is örökölt egy indián jelzáloglevél révén, melyet a törvényszék utólag érvényesnek mondott ki, igényét egy hatalmas, addig még felderítetlen és pontosan fel sem mért területre a keleti államokban.
A Pyncheonoknak ez a birtoka - mert hiszen majdnem biztosan annak számított már - a mostani Waldo megye nagy részét magába foglalta Maine államban, és sok hercegségénél nagyobb volt, sõt Európa földjén némely uralkodó fejedelem egész államánál is.
Ha az úttalan õserdõt, mely ez idõ tájt még elborította ezt a vad hercegséget, kiszorítja majd a terjedõ emberi kultúra arányló termékenysége, amely kor kétségkívül be fog következni, ha netán sokat várat is magára - az a Pyncheonok leszármazottait nyilván mérhetetlen bõséggel árasztja majd el.
Ha az ezredes csak néhány héttel tovább él, valószínû, hogy nagy politikai befolyása, valamint komoly kapcsolatai mind külföldön, mind Angliában elégnek bizonyultak volna ahhoz, hogy ezt az igényt érvényesíthesse.
Azonban a jó Higginson tiszteletes úr ékesszóló elismerése ellenére épp ez volt az a pont, amit Pyncheon ezredes, akármilyen bölcs és elõrelátó volt is, valahogy mégis kiengedett a kezébõl.
Mert ami a kilátásban levõ birtokot illeti, kérdés nem fér hozzá, hogy túl korán halt meg.
Fiának nem csupán apja elõkelõ pozíciója nem volt meg, hanem hiányzott belõle az effélék eléréséhez szükséges tehetség és erély is; így azután a politikai érdek erejével semmit sem csikarhatott ki, az igény puszta jogossága vagy törvényszerûsége pedig nem volt olyan nyilvánvaló az ezredes halála után, mint amilyennek életében mondták.
Valamely összekötõ kapocs kiesett a bizonyítékok láncolatából, és sehol sem lehetett megtalálni.
Az igyekezet megvolt, bizony, nemcsak az akkori Pyncheonokban, hanem idõközönként újjáéledt az utódokban is, hogy megszerezzék azt, amit makacsul jogos tulajdonuknak vallottak.
Az idõk folyamán azonban a terület egyes részeit újra adományozták különbözõ jobban kegyelt személyeknek, más részeit pedig egyszerûen telepesek irtották és foglalták el.
Ez utóbbiak, ha egyáltalán hallottak valamit a Pyncheon-féle követelésrõl, csak nevettek azon a naiv elképzelésen, hogy bárki emberfia, rég halott kormányzók és törvényhozók megfakult aláírásaival szignált, egérrágta pergamenek alapján jogot formálhatna arra a földre, melyet õk vagy az apjuk, megveszekedett kemény harc árán, személyesen hódítottak el maguknak az õstermészettõl.
Így hát ez a megfoghatatlan igény semmi valóságosabb eredményre nem vezetett, csak arra, hogy nemzedékrõl nemzedékre egy képtelen álmot dédelgettek szívükben családi fontosságukról, ami aztán véges-végig jellemezte a Pyncheonokat.
Ennek révén a nemzetség legszegényebb tagja is úgy érezte, mintha egyfajta nemességet örökölt volna, és hogy egyszer még birtokába jut annak a fejedelmi vagyonnak is, amellyel módjában áll rangját érvényesíteni.
Fajtájuk kiválóbb egyedeinél ez a különcség csupán valamilyen elvont fennköltségként borult rá emberi létük súlyosabb anyagára, anélkül azonban, hogy bármely értékes tulajdonságot elszívott volna belõle.
A gyengébbeknél viszont az volt a hatása, hogy növelte a tunyaságra és függésre való hajlamot, és a lidérces remény áldozatait arra ösztökélte, hogy felhagyva minden önálló erõfeszítéssel, álmaik beteljesülésére várakozzanak.
Követelésükrõl mindenki sok-sok éve megfeledkezett, de nekik még mindig rendes szokásuk volt az ezredes õsöreg térképét tanulmányozni, mely akkor készült, amikor még Waldo County járatlan vadon volt.
Az egykori földmérõ által felrajzolt erdõk, tavak, folyók közé és helyébe bejelölték az irtásokat, pontot rajzoltak oda, ahol falu vagy város keletkezett, és egyre számítgatták az ingatlan fokozatosan növekvõ értékét, éppúgy, mintha még lett volna rá remény, hogy valaha uralmuk alá tartozó hercegséggé váljék.
Ennek ellenére majdnem minden Pyncheon nemzedékben akadt valaki, aki örökölt egy részt abból a keményen következetes észjárásból és gyakorlatias energiából, amelyrõl családjuk alapítója oly híres volt.
Jellemét véges-végig nyomon lehet követni, olyan pontosan, mintha csak - kissé oldott formában ugyan - mégis maga az ezredes lett volna megáldva egy hellyel- közzel megszakadó földi örökléttel.
Volt két vagy három idõszak, amikor a család már nagyon elszegényedett - akkor az öröklött jó tulajdonságoknak ez a hordozója mindig színre lépett, s a város hagyományos pletykafészkei mindig összedugták a fejüket, és azt suttogták: - Látjátok, az öreg Pyncheon megint feltámadt!
Újra zsindelyezik a hétormú házat.
- Apáról fiúra példátlanul szívós kitartással ragaszkodtak otthonukhoz, a hétormú házhoz, mégis különféle okokból és emlékekbõl kiindulva, melyek részben nagyon ködösek, s ezért nem lehet õket papírra vetni, e sorok írójának kedvenc gondolata lett, hogy a Pyncheon rezidencia egymást követõ örökösei közül sokat, úgyszólván valamennyit kétségek gyötörték afelõl, vajon van-e erkölcsi joguk birtoklására.
Törvényes birtokjogukat nem lehetett kétségbe vonni, azonban az öreg Matthew Maule alighanem átballagott a maga korából egy sokkal késõbbi korba, súlyos lábnyomát mindenütt otthagyva egy-egy Pyncheon lelkiismeretében.
Márpedig ennek alapján feltehetjük a kellemetlen kérdést, vajon a Pyncheon vagyon örökösei, tudatában a gaztettnek, s elmulasztván azt jóvátenni - nem követték-e el ismételten õsüknek súlyos bûnét, lelkükre hárítván a felelõsség terhét is?
És feltéve, hogy így volt, nem lenne-e helyesebb azt állítani, hogy inkább nagy szerencsétlenséget örökölt a Pyncheon család, semmint nagy vagyont?
Már utaltunk rá, hogy nincs szándékunkban a Pyncheon család történetét a hétormú házzal való kapcsolatában nyomról nyomra végigkövetni; sem pedig egyetlen mágikus képben bemutatni, hogyan lepte be az idõ rozsdája, és rokkantotta meg a tisztes, agg házat.
Ami pedig a ház belsõ életét illeti, egyik szobájának falán valamikor egy tükör függött, és errõl az a rege járta, hogy mélyen megõrizte valamennyi Pyncheon képét, mely valaha tükrözõdött benne, magát az öreg ezredest, aztán sok-sok leszármazottját, némelyiküket régimódi gyermeköltözékben, másokat a nõi szépség virágjában vagy férfiúi erejük teljében, megint más arcokat a zord vénség szomorú ráncaival.
Ha e tükör titka kezünkben lenne, szívesen letelepednénk eléje, hogy papírra vessük vallomásait.
Járt ugyan holmi mendemonda, de nehéz elképzelni, hogy bármi alapja lett volna, mely szerint Matthew Maule utódait rejtélyes kapcsolat fûzte a tükörhöz, és nyilván valami varázslat révén fel tudták idézni mélyérõl a rég elköltözött Pyncheonokat - mégpedig nem abban az alakjukban, ahogy a világ elõtt mutatkoztak, vagy amilyenek boldogabb óráikban voltak, hanem újra és újra valami aljas bûn elkövetése közben, vagy ismét átszenvedve életük legkeservesebb óráját.
Vagyis az emberek képzeletét igen sokáig foglalkoztatta az öreg puritán Pyncheon és Maule boszorkánymester esete; az átok sem ment feledésbe, melyet Maule hangoztatott a bitófa alól, sõt egy lényeges elem adódott hozzá, az, hogy a Pyncheon örökség részének tekintették.
Ha valamelyikük csuklott egyet, számíthatott rá, hogy a körülötte állók valamelyike félig tréfásan, félig komolyan odasúgja a szomszédjának: - Ezzel is Maule vérét itatják!
- Állítólag egy Pyncheon hirtelen halála, amely körülbelül száz éve, az ezredeséhez igen hasonló körülmények között, következett be, erõsen hozzájárult a tárgyról kialakult felfogás megszilárdulásához.
Visszatetszést keltett mindenkiben az az ominózus körülmény is, hogy Pyncheon ezredes képmása, amint mondták, végakarata értelmében ott maradt a falon, ugyanabban a szobában, ahol utolérte a halál.
Komor és könyörtelen vonásai mintha valami gonosz hatalmat jelképeztek volna, mely sötét árnyékot vetett a múló órák napsugaraira, csírájában elfojtva minden szép gondolatot, vagy jó szándékot azon a helyen.
A gondolkodó olvasó nyilván nem véli babonaságnak, amit képes értelemben állítunk: - a halott õsapák szelleme talán a maguk bûnhõdéseként gyakran arra ítéltetik, hogy utódaikat rossz csillagzatként vezérelje.
Röviden összefoglalva, a Pyncheonok csaknem két teljes évszázad folyamán talán a bûnnek kevesebb észlelhetõ jegyével éltek, mint a legtöbb régi New England-i család ugyanennyi idõ alatt.
Megvoltak a maguk megkülönböztetõ jellemvonásai, de hasonultak ahhoz a kis közösséghez is, melyben életük zajlott: mértékletes, tartózkodó, rendkedvelõ, otthonukat szeretõ polgárok lakta város ez, ahol kissé szûk körû barátkozást, de annál több különös jelenséget tapasztalunk, és sok furcsa embert ismerhetünk meg.
A forradalom idején az akkori Pyncheon a király oldalára állt, s ezért menekülnie kellett, de megbánta a dolgot, és még épp idejében tért vissza a városba ahhoz, hogy a hétormú házat megmentse az elárverezéstõl.
Az utolsó hetven év alatt a Pyncheon család történetének legnevezetesebb eseménye egyben a nemzetségük által elszenvedett legsúlyosabb csapás is volt: a család egyik tagjának erõszakos halála, mert erõszakos halálnak ítélték, mégpedig egy másik családtag bûnös keze által.
A végzetes esemény bizonyos kísérõ körülményei ugyanis menthetetlenül rábizonyították a bûncselekményt az elhunyt egyik unokaöccsére.
A fiatalembert kihallgatták, és bûnösnek találtatott, a bizonyíték körülményessége azonban, vagy talán a végrehajtó szerv bizonyos ki nem mondott kétségei, vagy nem utolsósorban az elítélt barátainak tekintélye és politikai befolyása - olyan érv, amelynek a köztársaságban talán még nagyobb a szerepe, mint a királyság alatt volt - az ifjú halálos ítéletét életfogytiglani fegyházbüntetésre enyhítette.
Ez a szomorú esemény mintegy harminc évvel történetünk kezdete elõtt zajlott le.
Késõbb olyan híreket lehetett hallani - kevesen hitték, és tulajdonképpen csak két-három személyt érdekelt, igaz-e, nem-e -, hogy ezt a régen eltemetett embert egy vagy más okból ily hosszú idõ után szabadon bocsátják sírnak tekinthetõ tömlöcébõl.
Kell néhány szót szólanunk ennek a már csaknem feledésbe merült gyilkosságnak áldozatáról is.
Tisztes korú agglegény volt, s nagy vagyon ura azon kívül is, amit a házzal és a régi Pyncheon birtok maradványaként örökölt.
Hóbortos természetû volt, hajlott a melankóliára, valamint kedvtelve turkált régi feljegyzések közt, és szerette hallgatni a rég letûnt idõkrõl szóló elbeszéléseket, úgyhogy azt mondják, végül is arra a következtetésre jutott, hogy Matthew Maule-t, a boszorkánymestert gyalázatosan megkárosították, ha éppen nem telkéért ölték meg.
Ez volt a tényállás, és õ, az agglegény, birtokosa a rablott földnek - rajta fekete vérnyom, mélyen beléivódva, s kellõ szimattal még mindig érezhetõ a vér szaga is -, azt kérdezte magától, vajon nem kötelessége-e még mindig, akármilyen késve is, tõle telhetõen kártalanítani Matthew Maule utódait.
Szemében, aki olyannyira a múltban élt, és oly kevéssé a jelenben, másfél évszázad nem tûnt olyan végtelen hosszú idõnek, hogy az felmentené az elkövetett gaztett jóvátételének kötelessége alól.
Azok tudomása szerint, akik közelrõl ismerték, az idõs úr már valóban megtette volna azt a rendkívül különös lépést, hogy a hétormú házról Matthew Maule örökösei képviselõjének javára lemondjon, ha terve, amelyet a Pyncheon rokonság mégis megneszelt, nem keltett volna köztük oly észbontó riadalmat.
Így a rokonok nagy üggyel-bajjal elérték, hogy szándékát felfüggessze, de attól lehetett tartani, hogy halála után végrendeletileg majd megteszi, amitõl életében alig tudták visszatartani.
Bármi mást elõbb megtesznek azonban az emberek, mint azt, hogy vérrokonaikat megfosszák a családi örökségtõl, ha mégoly erõs indíték vagy felháborodás késztetné is õket erre egyébként.
Lehet, hogy valaki mást sokkal jobban szeretnek, mint rokonaikat, talán még ellenséges érzülettel viseltetnek irántuk vagy egyenest gyûlölik azokat, akikhez vérségi szálak fûzik õket, mégis, mikor az örökhagyó szembenéz a halállal, feléled benne a vérrokonság mélyen gyökerezõ hagyománya, s arra ösztönzi, hogy vagyonát a szokás által szentesített vonalon hagyományozza tovább, azon, amely oly idõtlenül régi, hogy valósággal egybemosódik a természeti törvényekkel.
A Pyncheonokat ez az érzés betegség erejével tartotta karmaiban.
Túlságosan benne gyökerezett az agglegényben is, semhogy lelkiismereti aggályai felülkerekedhettek volna rajta; ilyenformán tehát halálakor a kúria meg az agglegény csaknem minden egyéb tulajdona legközelebbi jogutódjának tulajdonába ment át.
Ez pedig egyik unokaöccse volt, unokatestvére annak a boldogtalan fiatalembernek, akit nagybátyja meggyilkolásáért elítéltek.
Az újdonsült örököst, mielõtt örökölt volna, meglehetõsen garázda ifjúnak ismerték, akkor aztán egyszeriben megváltozott, sõt a társadalom rendkívül tiszteletre méltó tagjává vált.
Csakugyan, mióta a családalapító puritán meghalt, egyetlen családtagban sem élt ilyen elevenen a Pyncheon-jellem, egy sem jutott el ilyen magas tisztességre a világban.
Miután férfikorának hajnalán szorgalmasan tanulmányozta volt a jogot, és természetes adottsága volt a hivatalviseléshez, sok évvel ezelõtt egy alsóbb fokú bíróságnál jogi tisztséghez jutott, ami egész életére biztosította számára az igen kívánatos és tisztes bírói címet.
Késõbb bekapcsolódott a politikai életbe olyan párt oldalán, amely két választáson keresztül uralta a kongresszust, közben pedig az állami törvényhozás mindkét ágában jelentékeny névre tett szert.
Pyncheon bíró kétségkívül családja dísze volt.
Néhány mérföldnyire szülõvárosától vidéki rezidenciát is építtetett magának, és amint egy választás elõestéjén valamelyik újság írta: a közjó szolgálatából fennmaradt idejét ott töltötte erényes és érdemes keresztényhez, jó honpolgárhoz, mûkertészhez és úriemberhez illõen.
Nem sokan maradtak a Pyncheon nemzetségbõl, akik sütkérezhettek a bírószerencséjének melegénél.
A természetes szaporulatot tekintve, fajuk nem virágzott, inkább úgy tetszett, kihalófélben van.
A Pyncheon vér következõ ivadékai voltak még életben: a bíró maga, azután egyetlen fia, aki akkor Európában utazgatott, továbbá a harminc éve bebörtönzött fogoly, akirõl már esett szó, és ennek nõvére. E hölgy rendkívül visszavonultan élt a hétormú házban, melynek életfogytiglani haszonélvezetét biztosította számára az agglegény végakarata.
Azt beszélték, hogy nyomorúságos körülmények között tengõdik, de úgy látszott, hogy maga akarja így, hiszen jómódú unokabátyja, a bíró, ismételten felajánlotta, hogy minden szükséges kényelmet megad neki, akár a régi házban, akár saját új rezidenciáján.
Végül a legifjabb Pyncheon egy tizenhét éves falusi lány volt, a bíró egy másik unokatestvérének leánya, aki egy származás és vagyon tekintetében egyaránt szerény fiatal nõt vett el, és ifjan, szegényen halt meg.
Özvegye nemrég ment másodszor férjhez.
Matthew Maule nemzetségérõl úgy tudják, hogy teljesen kihalt.
Mindenesetre azután is, hogy a boszorkányhit hamis tanként leleplezõdött, a Maule-ok még jó sokáig éltek abban a városban, ahol õsük oly igazságtalan kínhalált szenvedett.
Minden arra vallott, hogy csendes, becsületes, jó szándékú emberek, akik sem egyesek, sem a közösség iránt nem táplálnak haragot a rajtuk esett jogsérelem miatt, vagy ha otthonukban mégis apáról fiúra szállt valamely ellenséges érzés a boszorkánymesterre mért sorssal és saját elvesztett örökségükkel kapcsolatban, akkor sem cselekedtek aszerint, és sohasem beszéltek róla nyilvánosan.
Az sem lett volna példátlan, ha már nincs is tudomásuk róla, hogy a hétormú ház súlyos gerendaváza olyan földre nehezedik, mely igazság szerint az övék.
Van valami olyan biztos, megingathatatlan és ellenállhatatlanul lenyûgözõ a bevett rang és a tekintélyes vagyon együttes külsõ megjelenésében, hogy puszta létezésük már a jogot is biztosítja elismertetésükhöz; legalábbis a jognak megtévesztõ látszatát sugallják, és így a szegény és egyszerû emberek közt nemigen akad, aki elég erkölcsi erõvel bírna ahhoz, hogy akár csak titokban, a szíve mélyén, kétségbe vonná jogosságukat.
Még most is ez a helyzet, amikor már olyan sok régi elõítélet kiveszet a köztudatból, de sokkal inkább így volt a forradalom elõtti idõkben, amikor még az arisztokrácia megengedhette magának, hogy nyíltan gõgösködjék, az alacsonyabb osztályok pedig beérték megalázott helyzetükkel.
A Maule-ok így magukba fojtották méltatlankodásukat, ha ugyan élt még bennük.
Általában szegénység volt osztályrészük, alacsony sorban és sötétségben éltek, sikertelen szorgalommal fáradva különféle kétkezi mesterségekben, robotolva a dokkokban, vagy egyszerû matrózként járva a tengert, mindig másutt ütve tanyát a városban, bérelt szobákban, és a szegényházban fejezve be életüket, szinte mint az öregkor természetes végsõ állomásaként.
Utoljára, miután fárasztó kapaszkodással sokáig fenntartották magukat a szegénység zavaros mocsarának partjain, õk is belevesztek az ismeretlenségbe, amely elõbb vagy utóbb minden családot elnyel, hercegit és alacsony sorút egyaránt.
Mintegy harminc évre visszamenõleg sem városi feljegyzés, sem új sírkõ, sem anyakönyvi adat, sem az emberek emlékezete, semmi nyomát nem jelezte már Matthew Maule leszármazottainak.
Lehetséges, hogy valahol máshol élt az õ vérébõl való nemzetség, itt azonban, ahol életének szerény erecskéjét olyan messzire lehetett követni a múltba, az ér további folyására semmi sem mutatott.
Amíg még éltek e család leszármazottai, ezeket a többiektõl mindig elhatárolta - nem kirívóan, s nem is határozott vonással, csak valami olyan ráhatás révén, amit inkább érezni lehetett, mint beszélni róla - bizonyos örökletes zárkózottság.
Barátaik, vagy azok, akik barátkozni akartak velük, lassan mindig észrevették, hogy a Maule-ok bûvös kör vonalán belül élnek, melynek szent, avagy elvarázsolt területére, egyébként makulátlan becsületességük és barátkozó hajlandóságuk ellenére, senki emberfia nem képes behatolni.
Talán épp ez a meghatározhatatlan különösség okozta állandó balszerencséjüket, mivel elszigetelte õket minden emberi támogatástól.
Mindenképpen meghosszabbította és egyetlen állandó örökségükként megerõsítette velük szemben a város lakóinak viszolygását és babonás rettegését, amellyel a boszorkánytébolyból való kijózanodás után is kezeltek mindent és mindenkit, aki, vagy ami kapcsolatban állt a régi híres boszorkánymesterekkel.
Az öreg Matthew Maule köpenye, vagy inkább rongyos malaclopója, ráborult gyermekeire is.
Félig-meddig még mindig titokzatos képességeket sejtettek bennük, például azt beszélték, hogy szemüknek varázsereje van.
Több más haszontalan boszorkányi örökség és privilégium közt egy különös képességet tulajdonítottak nekik - éspedig azt, hogy hatalmuk van az emberek álmain.
A Pyncheonok, ha igaz lenne mindaz, amit beszélnek, akármilyen büszkén jártak-keltek is szülõvárosuk utcáin déli verõfényben, az álom zûrzavaros birodalmába lépve, egyszeriben e paraszt Maule-ok védtelen rabszolgáivá vedlettek át.
A modern pszichológia alighanem csak leredukálná az effajta szellemidézési históriát, és kijelölné rendszerében a neki járó helyet, de nem tartaná mindenestül kitalált mesének.
Most még következzék egy-két leíró szakasz, melyekben a hétormú házkülsejét a jelenlegihez közelebb esõ állapotában ecseteljük, és azzal le is zárhatjuk ezt a bevezetõ fejezetet.
Az az utca, melyben a ház hét tiszteletet parancsoló ormát felemelte, már rég nem a divatos városrészben fekszik, és ezért, bár a régi ház környéke be van építve új lakóházakkal, ezek többségükben alacsonyak, fából készültek, és a mindennapi élet fárasztó egyhangúsága ül rajtuk.
Kétségtelen, hogy ezekben is benne lappanghat az emberi lét egész története, de minden külsõ változatosság nélkül, nem keltik fel sem a képzeletet, sem a rokonszenvet, hogy a bennük rejtõzõ életet kutassa.
De ami történetünk öreg építményét illeti, fehér tölgyvázával, fatábláival, fazsindelyeivel, hulló vakolatával s a középsõ ágas-bogas kéménnyel együtt, mind, ami látható volt benne, valóságának csak legkisebb és legprimitívebb részének tûnt.
Nem kétséges, az emberi lét változatos történetének nyomait viselték - oly sokat szenvedtek itt, és örültek is néha -, hogy szinte már a gerendák is az emberi szív nedveitõl voltak nyirkosak.
Sõt az egész ház egy nagy szívhez hasonlított, mely tele van gazdag és ünnepélyes emlékekkel.
Az elsõ emelet nagy kiugrása elgondolkodó külsõt adott a háznak, és aki elment elõtte, feltétlenül úgy érezte, hogy titkokat rejt magában, valami sok fordulatú történetet, amely erkölcsi elmélkedésre késztet.
A ház elõtt, a kövezetlen gyalogjárónak egészen a szélén, állt a Pyncheon szilfa, amelyet a mindennapos útjainkat szegélyezõ fákhoz mérve joggal gigászinak nevezhetünk.
Az elsõ Pyncheon egyik dédunokája ültette, és nyolcvanévesnél is öregebb, ha nem inkább száz, mégis dús és erõs élete delén volt még, árnyékba borítva az utca túloldalát is, fölébe nyúlt a hétormú háznak, és ingó ágaival, lombjaival végig-végigseperte fekete tetejét.
Szépséggel vette körül az öreg épületet, mintegy a természet részévé tette.
Mivel az utcát negyven éve kiszélesítették, az elülsõ torony most pontosan egy vonalban volt vele.
A ház két oldalán fából készült, romladozó, rácsmûvû kerítés húzódott, melynek résein át füves udvarra lehetett látni, valamint, különösen az épület sarkain - buján tenyészõ lapunövényekre, melyeknek levelei, aligha túlzunk, ha így becsüljük, legalább két-három láb hosszúra nõttek.
A ház mögött láthatólag kert volt, ez valamikor minden bizonnyal nagyobb lehetett, de összezsugorodott a rovására terjeszkedõ más bekerített területek és a párhuzamos utca felé épült házak között.
Mulasztás lenne, valójában csekély, de megbocsáthatatlan, ha megfeledkeznénk a zöldellõ moháról, mely az ablakok szemöldökívein és a tetõ lejtõin régóta megtelepedett, s feltétlenül rá akarjuk irányítani az olvasó figyelmét arra a pár szál, nem gazra, hanem virágra is, amely egyenest a levegõben virult, a kémény közelében, a két orom közötti tetõnyergen.
Ezeket Alice virágainak nevezték.
A szájhagyomány azt állítja, hogy bizonyos Alice Pyncheon szórta fel a magjukat játékból a tetõre, s az utca pora és a tetõ korhadó anyaga lassan földként rájuk rakódott, úgyhogy a magok kisarjadtak, amikor Alice már rég sírjában pihent.
Akárhogy kerültek oda a virágok, szomorú is, szívderítõ is volt látni, ahogyan gondjaiba vette a természet a Pyncheonoknak ezt az üres, huzatos, korhadó, rothadó öreg házát, s az örökké visszatérõ nyár mindig megtett minden tõle telhetõt, hogy gyengéd szépségével felvidítsa, míg azután maga is mélabús arculatot nem öltött.
Van a háznak még egy jellegzetessége, amelyet okvetlenül meg kell említeni, csak attól tartunk, még lerontja azt a festõi és romantikus hangulatot, amelyet a tisztes épületrõl adott rajzunkkal igyekeztünk támasztani.
A homlokzatot képezõ ormon az elsõ emelet elõrecsüggõ szemöldöke alatt, közvetlen az utcára nyíló boltajtó volt, középütt vízszintesen kettéválasztva, felsõ elválasztott részében üvegablakkal, aminõt gyakran látni kissé régimódibb lakóházakon.
Ez a boltajtó sok gyötrõdést okozott a fennkölt épület jelenlegi lakójának, meg korábban jó néhány elõdjének is.
A kérdés kellemetlenül érzékeny pontot érint, de mivel az olvasót kénytelenek vagyunk beavatni ebbe a titokba, hát ezennel szíves tudomására hozzuk, hogy körülbelül egy évszázaddal korábban a Pyncheon család akkori feje egyszerre súlyos anyagi nehézségek között találta magát.
Ez az ember (õ úrnak tartotta magát) alig lehetett más, mint betolakodó fattyú; mert ahelyett, hogy hivatalért folyamodott volna a királyhoz, vagy a király által megbízott kormányzóhoz, avagy utánajárt volna a keleti területekre szóló örökölt igényének, nem tudott jobb utat a pénzszerzéshez, mint hogy boltajtót vágatott õseitõl örökölt rezidenciájának falán.
Valójában szokás volt abban az idõben, hogy a kereskedõk saját otthonukban tárolják javaikat és bonyolítsák üzleteiket.
De abban, ahogy ez a régi Pyncheon az üzlethez fogott, volt valami szánalmasan kicsinyes; azt suttogták róla, hogy saját kezével, úgy, ahogy volt, hosszú, fodros kézelõben váltópénzt adott egy shillingért, és kétszer is megforgatott egy félpennyst, megvizsgálván, igazi-e.
Urambocsá, akárhogy is került bele, de nem is lehet kérdéses, hogy szatócsvér folyt ereiben.
Alighogy meghalt, a boltajtót becsukták, elreteszelték, keresztrúddal elzárták, és egészen történetünk kezdetéig soha nem nyitották ki.
A boltocska régi pultja, polcai és egyéb berendezése mind úgy maradt, ahogy a néhai boltos hagyta.
Volt, aki erõsítette, hogy a jobblétre tért kereskedõ, fehér parókában, megfakult bársonykabátban, derekán köténnyel, csuklóin a hosszú kézelõk gondosan visszahajtva, jó és rossz idõben egyaránt látható volt a fatáblák résein át, amint a pénzes fiókban kotorász, vagy üzleti könyvének maszatos lapjai fölött töpreng.
Az arcán tükrözõdõ végtelen levertségbõl arra lehetett következtetni, hogy egész örökkévalóságot kell töltenie számláinak egyensúlyba hozásával, de ez sohasem akar sikerülni.
Most pedig - amint látni fogják, ugyancsak igénytelenül  ezennel megindítjuk történetünket.
II. A kis kirakat
Még hátra volt egy félóra napkeltéig, amikor Hepzibah Pyncheon kisasszony nem "felébredt" - hiszen nem bizonyos, hogy a szegény jó úrhölgy egyszer is lehunyta a szemét ezen a rövid júniusi éjszakán -, de legalábbis felkelt magányos ágyáról, és hozzáfogott ahhoz a tevékenységhez, amit álnok csúfolódás lenne személye csinosításának nevezni.
Különben távol áll tõlünk az az ildomtalanság, hogy jelen legyünk, akár csak képzeletben is, egy elõkelõ hajadon toalettjénél!
Történetünk így hát megtorpan a hálószoba küszöbén, míg Hepzibah kisasszony elkészül; csak sejtjük, hogy itt-ott hatalmas sóhajtás tör fel a kisasszony keblébõl, aki most nem korlátozza sem gyászos mélységét, sem hangerejét e sóhajtásoknak, hiszen a hozzánk hasonló átlényegült fültanún kívül nemigen hallhatja õket senki.
A vénlány egyedül élt a vén házban.
Egyedül, eltekintve egy bizonyos tisztességtudó és rendszeretõ fiatalembertõl, aki a mûvészetek fényképészeti ágát mûvelte, és körülbelül három hónapja bérelt lakást a ház egyik távol esõ ormában, amely maga is önálló kis házat képezett, különösen így, hogy lakattal, retesszel és súlyos tölgyfa gerendákkal el volt zárva minden átjárás.
Senki sem hallhatta tehát szegény Hepzibah kisasszony viharos sóhajtásait, aminthogy merev térdeinek ropogását sem, ahogy letérdelt az ágya elõtt.
És halandó fül nem hallotta, csupán a legmagasabb egek lakója, mindent átfogó irgalmával és szeretetével, azt a kétségbeesett imát - suttogás volt csak, majd nyögés, majd küszködõ hallgatás -, amellyel isteni támogatásért esedezett az elkövetkezõ nehéz napra.
Nem imádkoznék ilyen buzgalommal egy elfásult remete, ha csupán a megszámlálhatatlan tegnapok hideg, fénytelen, pangó nyugalma várna rá!
A hajadon úrhölgy fohászkodásai végükhöz értek.
Vajon most átlépi már történetünk küszöbét?
Még nem, sok-sok pillanatig.
Elõször is egy magas, régimódi fiókos szekrény minden fiókját ki kell húzni, melyek csak nehezen, azonosan visszatérõ görcsös rázkódás közepette engednek, azután visszatologatni õket, hasonló ideges vonakodással számolva.
Merev selymek zizegését hallani, s a hálókamra hosszát oda-vissza végigmérõ lépések zaját.
Továbbá úgy véljük, hogy Hepzibah kisasszony egy székre is feláll, és egész hosszában gondosan ellenõrzi külsejét, minden oldalról, abban az elpiszkolódott keretû ovális tükörben, mely a toalettasztala fölött lóg a falon.
Valóban?
Nohát!
Ki hitte volna!
Ennyi drága idõt kell pazarolni egy öregedõ személy reggeli szépítgetésére és cicomázására, aki soha ki nem teszi a lábát az utcára, akit senki soha meg nem látogat, és ha megteszi a legtöbbet, ami tõle telik, akkor is legtapintatosabb gyengéden elfordítanunk róla a tekintetünk.
Majdnem készen van már.
Engedjünk neki még néhány perc idõt, ez a pár percélete egyetlen mély érzésének, vagy mondjuk inkább úgy - mert a bánat és magány, ami része volt, felfokozták ezt az érzést -, élete leghevesebb szenvedélyének szenteltetett.
Kulcs fordulását halljuk egy apró zárban, Hepzibah most kinyitotta egy szekreter titkos fiókját, és valószínûleg egy bizonyos miniatûrt szemlél; a kép Malbone tökéletes keze vonásával egy fiatal arcot ábrázol, melyhez kevésbé avatott mûvészet nem is lett volna méltó.
Egyszer volt alkalmunk látni ezt a képet.
Egy fiatalember képmása, aki régies szabású selyem háziköntöst visel, és a köntös gazdag és puha anyaga nagyon is jól illik álmodozó arcvonásaihoz, a gyengéd, telt ajkakhoz és a csodaszép szemekhez, melyek nem annyira éles gondolkodó elmét, mint inkább élvezni képes lelkületet sejtetnek.
Ilyen vonások hordozójától nincs jogunk semmi mást követelni, mint hogy a durva világ bajaival nem törõdve, egyszerûen boldog legyen benne.
Talán õ volt Hepzibah kisasszony ifjúkori szerelme?
Nem, sohasem volt szerelmese - hogy is lehetett volna, szegény teremtésnek? -, sem azt nem tudta soha, a maga tapasztalatából, mit jelent gyakorlatban a szerelem.
Mégis egyedül törhetetlen hite és reménye, friss emlékezése és szüntelen önfeláldozó szeretete tartották benne a lelket, melyek e miniatûr eredetijéhez kötötték.
Úgy tetszik, hogy most elteszi a miniatûrt, és ismét a tükör elé lép.
Könnyeket kell letörölni.
Néhány habozó lépés még ide-oda, és végre, egy újabb szánalmas sóhajjal, mely olyan, mint egy régóta zárva tartott boltíves pincébõl jövõ, nedves, hideg fuvallat, ha ajtaját véletlen nyitva hagyják - íme, itt jön Hepzibah Pyncheon kisasszony!
Most lép elõ a homályos, vénségtõl fekete folyosóra; magas, horpadt keblû, fekete selyembe öltözött alak, úgy tapogatózik a lépcsõ felé, ahogy rövidlátók szokása, mert valóban az is.
A nap eközben nem kelt még fel, de egyre közelebb-közelebb ért a látóhatárpereméhez.
Néhány magasan úszó felhõ felfogta az elsõ napsugarakat, és aranyos csillogásukat széthintette az utca minden ablakára, a hétormú ház ablakaira is, amely, bármennyi napfelkeltét látott is már, a mait is vidám kedvvel fogadta.
A mindenünnen visszaverõdõ fényességben meglehetõsen kibontakozott annak a szobának fekvése és belsõ berendezése, amely felé Hepzibah tartott, amikor leért a lépcsõn.
Alacsony szoba volt, mennyezetét hosszában kettéosztotta egy gerenda, falait sötét faburkolat borította, és egyik oldalán nagy kandalló állt, rajzos csempével körbe kirakva, de ezt vaslap zárta le, melyen a mellette álló újabb keletû kályha csövét vezették be.
A padlót szõnyeg fedte, eredetileg vastagabb szövése lehetett, de az utóbbi évek során úgy elkopott, hogy egykor élénk és szép mintázata egyetlen semleges színárnyalattá mosódott össze.
Ami a bútorfélét illeti, elõször is két asztal állt benne, az egyik egy zavaró bonyolultsággal megszerkesztett monstrum, amelynek majdnem annyi lába volt, mint egy százlábúnak; a másik igen finom faragású, négy hosszú, kecses lábbal, melyek oly törékenyek voltak, hogy alig lehetett elképzelni, hogyan állhatott meg rajtuk ennyi ideig ez a régi kis teázóasztal.
Mintegy fél tucat szék volt a szobában, meredek, egyenes hátúak, az emberi lények kényelme ellen oly ravaszul kieszelve, hogy még rájuk nézni is kellemetlen volt, és igen sötét fogalmat adtak arról a társadalomról, amelybe valaha is beleillettek.
Egy kivétel mégis volt köztük, egy nagyon régi, magas hátú karszék, tölgyfából egy darabban kifaragva, nagy mûvészettel; két karja között tágas, mély üléssel, mely kényelmes szélességével pótolta a modern karszékek sokféle görbülését.
Szobadísz csak kettõ volt, amennyiben díszítõ elemnek voltak tekinthetõk.
Egyik a Pyncheonok keleti birtokait ábrázoló térkép, nem metszet, hanem egy régi mester kézi mûvû rajza, amelybõl furcsán kivillantak a reá festett indiánok és vadállatok képei, az utóbbiak közt egy oroszlán is volt, mivel a vidék természetrajzát akkor még egyáltalán nem ismerték, igaz, a geográfiáját sem, és így az is megdöbbentõen el volt torzítva.
A másik dísz az öreg Pyncheon ezredes arcképe volt, az alak kétharmadában ábrázolva: ez egy puritán külsejû személy komor vonásait mutatta, aki kerek, fekete sapkát, csipkés nyakfodrot és õszesszürke szakállt viselt, egyik kezében bibliát tartott, a másikkal pedig kardja felfelé álló vasmarkolatát fogta.
Az utóbbi tárgyat a mûvésznek jobban sikerült eltalálnia, és így erõsebben kiemelkedett a képbõl, mint a szent könyv.
Ahogy Hepzibah kisasszony belépett a helyiségbe, szemtõl szembe került ezzel a képpel, és megállt egy pillanatra; különös fenyegetõ tekintetet vetett rá, szemöldökét furcsán összevonva, amit az emberek, akik nem ismerték, keserû düh és rosszindulat kifejezésének értelmeztek volna.
Pedig ilyesmirõl szó sem volt.
Valójában akkora tiszteletet érzett a képen látható ábrázat iránt, amilyen csak egy tekintélyes családfából sarjadt, magas kor sújtotta aggszûzben élhet. Ez a parancsoló szemöldökráncolás csupán rövidlátásának ártatlan következménye volt, az erõfeszítésé, mellyel minden erejét összeszedte, hogy ne homályos foltokat, hanem éles vonalakat lásson a képen.
Itt egy kicsit meg kell állnunk, hogy szegény Hepzibah szemöldökráncolásának szerencsétlen hatásáról szóljunk.
Haragos nézése - melyet a világ gonoszul és hajthatatlanul így nevezett, vagyis pontosabban a világnak az a része, mely ablaka elõtt elhaladva egy-egy pillanatra meglátta õt -, haragos nézése nagyon rossz szolgálatot tett Hepzibah kisasszonynak, mert azt a megmásíthatatlan véleményt alakította ki róla, hogy igen rosszindulatú vénlány; sõt az sem valószínûtlen, mivel gyakran meredt saját arcába a homályos tükörben, és állandóan a maga haragos nézésével találta szemben magát, csupa kísérteties tárgy közt, hogy végül már maga is ugyanolyan igazságtalanul ítélte meg magát, mint a világ.
- Borzasztó dühösnek látszom! - suttoghatta lépten-nyomon maga elé, és végleg belenyugodott, hogy olyan is, valami elkerülhetetlen végzet okán.
Pedig szívében sohasem volt harag.
Természettõl fogva lágy volt, érzékeny, csupa szorongás, kis rezdülés és ábránd; és mindezek a gyöngédségek meg is õrzõdtek benne, bár közben az arca veszettül komorrá, sõt kegyetlenné változott.
Semmi keménység nem volt soha benne, ha csak olyasmi nem, ami törvényszerûen tört elõ érzéseinek legmelegebb rejtekébõl.
De hát tulajdonképpen még mindig csak történetünk küszöbén álldogálunk, habozva, félve.
Az az igazság, hogy alig tudjuk legyõzni vonakodásunkat, amikor el kell mondanunk, mire készült Hepzibah kisasszony ezen a reggelen.
Már említettük, hogy az utcára nézõ orom földszinti helyiségében körülbelül száz évvel ezelõtt egy méltatlan Pyncheon-elõd kis boltot rendezett be.
Mióta csak az idõs úr megvált a kereskedelemtõl, és koporsófedele alatt aludta álmát, nemcsak a boltajtót hagyták meg, hanem a berendezése is úgy maradt, ahogy volt, és az idõk pora hüvelyknyi vastagon felgyülemlett pulton, polcokon, és félig megtöltött egy régi tányérmérleget, mintha bizony a por mérni való érték lenne.
Úgyszintén felraktározódott a félig kihúzott kasszafiókban is, amelynek a fenekén még mindig ott lapult egy ócska hatpennys, se többet, se kevesebbet nem érõ, mint az õsi büszkeség, amelyet megszégyenített.
Ilyen állapotban volt a kis bolt, mikor a jó öreg Hepzibah még kislány volt, és öccsével bújócskát játszottak ezen az elfeledett helyen.
A boltablak még mindig sûrûn el volt függönyözve a kíváncsi szemek elõl, de mögötte nagy változás ment végbe.
A mennyezet dús és nehéz pókháló- girlandjait, sok-sok póknemzedék életen át tartó szövõ-fonó munkájának eredményét, gondosan eltávolították.
A pultot, polcokat és a padlót tisztára súrolták, sõt ez utóbbit beszórták friss kék homokkal.
A barna tányérmérleget is nyilvánvalóan tüzetes kezelésnek vetették alá, azzal a reménytelen célzattal, hogy lesikálják róla a rozsdát, pedig az már, sajna, egyszer beleevõdött.
Azonkívül a kis bolt nem volt már üres, hanem különféle kereskedelmi javak voltak felhalmozva benne.
A kíváncsiskodó, akinek megengedték volna, hogy számba vegye a készletet, és a pult mögött kutasson, elõször is felfedezett volna egy hordót, dehogy, hármat, három és felet, melyek egyikében liszt volt, a másikban alma, a harmadikban alighanem kukoricaliszt.
Azonkívül volt ott egy négyzet alapú fenyõfa láda tele szappannal, és egy másik faggyúgyertyákkal, melyekbõl tíz darab egy font.
Volt még egy kevés barna cukor, vágott borsó és száraz bab; általában a portéka nagyobb része olyasmibõl állt, amire mindig szükség van, meg olcsó áron kapható apró cikkekbõl.
Álomszerû és kísérteties látványt nyújtott volna mindez az egykori boltos Pyncheon rossz karban levõ polcain, ha egyik-másik árucikk jellege és külsõ formája nem lett volna olyan, aminõt az õ korában aligha ismertek.
Például egy savanyúhagymás üveg állt a polcon tele "Gibraltári szikla"-darabokkal, no nem a híres erõdítmény valóságos sziklájának törmelékeivel, hanem finom cukorkával, egyenként szép rendesen fehér papírba csomagolva.
Egy néger figura is látható volt, gyömbéres mézeskalácsból, világhírû tánca jellegzetes lendületében.
Az egyik polcon egy csapat ólomdragonyos galoppozott végig, újszerû felszereléssel és egyenruhában, azonkívül volt néhány cukorfigura, amelyek közelebbrõl semmiféle korszak emberfajára nem emlékeztettek, mégis egy fokkal hívebben ábrázolták a jelenlegi divatot, mint a száz évvel korábbit.
Még szembetûnõbben modern jelenség volt egy nagy csomag kénes gyufa, errõl aztán a régi idõkben egész biztosan azt hitték volna, hogy a pokol feneketlen tüzétõl veszi hirtelen fellobbanó lángját.
Hogy röviden a lényegre térjünk, valaki szemmel láthatóan újra gondjaiba vette a régen nyugovóra tért és elfeledett Mr. Pyncheon boltját berendezésével együtt, és úgy látszik, folytatni kívánja az érdemes halott vállalkozását némileg megváltozott vevõkörrel.
Ki lehetett ez a kalandor?
És a széles földkerekségen miért éppen ezt a helyet, miért a hétormú házat választotta ki kereskedelmi vállalkozásának színhelyéül?
Térjünk vissza az öregedõ hölgyhöz.
Lassan elfordította tekintetét az ezredes zord képmásáról, nagyot sóhajtott, keble igazán valóságos Aeolus barlangja volt ezen a reggelen, és az idõsebb nõk szokása szerint pipiskedve végigment a szobán.
Áthaladt a folyosón, amelyre a szoba nyílt, és kinyitotta az elõbb oly aprólékosan leírt bolt belsõ ajtaját.
Az elsõ emeleti kiugró miatt, de még inkább a Pyncheon szilfa árnyékától - a fa majdnem pontosan az elülsõ toronnyal szemben állott - az itt eluralkodó félhomály még nem volt közelebb a nappali világossághoz, mint az éjszaka sötétjéhez.
Újabb sóhaj Hepzibah kisasszony ajkáról!
Egy pillanatra megállt a küszöbön, és összevont szemöldökû, rövidlátó szemét a kirakatra meresztette, mintha halálos ellenségét akarná elhessegetni, azután hirtelen elhatározással elõrelépett, be a boltba.
Mozdulatában megnyilvánuló sietség és galvanikusan taszító erõ valósággal félelmetes volt.
Idegesen, sõt csaknem azt mondhatnánk, szinte az önkívület izgalmával elkezdett szorgoskodni, ide-oda rakott néhány gyerekjátékot és más kiállított apróságot a kirakat polcain.
A sötét díszbe öltözött, sápadt, elõkelõ külsejû, idõs hölgy megjelenésében volt valami mélyrõl jövõ tragikum, ami jóvátehetetlen ellentétben állt jelen foglalatosságának groteszk kicsinyességével.
Puszta képtelenségnek tûnt, hogy ilyen hosszúra nyúlt és zord nõi alak játékszert vegyen a kezébe, csoda volt, hogy a játék nem vált köddé ujjai között, és szánalmasan abszurd ötletnek tetszett, hogy merev, gyászos lelkét olyan kérdéssel kelljen zaklatnia, miképp csábíthatná árucikkei vásárlására a külvárosi kisfiúkat!
Mégis úgy látszott, hogy ez lelki küzdelmének tárgya.
Elõször kifelé akart fordítani egy mézeskalács elefántot, de olyan reszketõkézzel fogta meg, hogy lepottyant, és letört három lába meg az ormánya; nem is volt már elefánt, csak pár darab mézeskalács-törmelék.
Jaj, most meg felborított egy játékgolyókkal teli poharat, úgyhogy a golyók szanaszét gurultak, éspedig mindegyik, akár az ördög vezérelné, más-más sötét zugba, ahol lehetetlenség meglelni.
Isten könyörüljön szegény öreg Hepzibah-nkon, és bocsássa meg nekünk, ha komikus oldaláról nézzük helyzetét!
Amint merev és berozsdásodott tagjaival négykézlábra ereszkedik az elszabadult golyók után, annál inkább szeretnénk szánalmunkban sírva fakadni, mivel kénytelenek vagyunk félrefordulni és nevetni.
Mert kérem - s hogyha ezt nem tudjuk kellõképpen megéreztetni az olvasóval, a mi hibánk, nem a témáé - itt olyan jelenségrõl van szó, amely az élet változatos képei között leginkább felkeltheti részvevõ szánakozásunkat.
Végvonaglása volt ez annak, amit városi elõkelõség néven neveztek.
Egy úrihölgy - aki gyermekkorától fogva az elõkelõ hagyományok árnyékkenyerén nõtt fel, akinek szinte vallásos meggyõzõdése volt, hogy egy hölgy kezét menthetetlenül beszennyezi, ha csak felemeli a megélhetéséért, ez a született úrihölgy hatvanévi szûkölködés után, kénytelen-kelletlen, leszáll képzeletbeli rangjának piedesztáljáról.
A szegénység egész életében sarkában volt, s most végül leterítette.
Meg kell keresnie a kenyerét, különben éhen hal!
És mi, nagyon is tiszteletlenül, épp abban a pillanatban lestük meg Hepzibah Pyncheon kisasszonyt, amikor patrícius hölgybõl plebejus nõvé válik.
Ebben a republikánus hazában, a társadalmi élet örökös hullámzása közepette valakinek mindig a mélypontra kell kerülnie.
Ez olyan sokszor megismétlõdõ tragédia, mint az ünnepeken elõadott népszerû színjátékok, és talán ugyanolyan mély részvétet ébreszt, mint amikor egy valódi nemes süllyed rangja alá.
Sõt még mélyebbet, mivel nálunk a gazdagság és a fényûzõ életmód teszi a rang döntõ lényegét, s mivel emennek eszmei jelentõsége nincs, amint a jólétnek vége, menthetetlenül semmivé válik.
Épp ezért, ha már ilyen kedvezõtlen alkalomból kellett bemutatnunk hõsnõnket, legalább arra kérjük sorsának tanúit, hogy kellõ emelkedettséggel szemléljék azt.
Lássuk meg szegény öreg Hepzibah-ban az õsi úrhölgyet, nemessége az óceánnak ezen az oldalán kétszáz éves, de a túlsón háromszor annyi is megvan - régi arcképeivel, családfájával, címerével, ráhagyott írásokkal és történetekkel, valamint igényével, mellyel az örökösök sorába lép, a keleti birtokkal, amely már nem õserdõ, hanem népes és gazdagon termõ föld -, aki a Pyncheon utcában született, a Pyncheon szilfa alatt, a Pyncheon házban, élete minden napját ott töltötte, most pedig ugyanebben a házban garasos kis szatóccsá vedlik.
Ez a megoldás, egy kis vegyesbolt nyitása, csaknem az egyetlen lehetõsége annak, aki elvonultan élõ hõsnõnk szerencsétlen körülményei közé kerül.
Rövidlátásával és reszketõ, gyenge, merev ujjaival, nem lehetett fehérnemû- varrónõ, hiába voltak mintegy ötven évvel azelõtt készült hímzései e mûvészet legbonyolultabb remekmûvei.
Sokat járt a fejében az is, hogy iskolát nyit kisgyermekek számára, és egyszer már átlapozta régi New England-i ábécéskönyvét, abból a célból, hogy felkészüljön a nevelõ szerepére.
De hát sohasem lobogott benne túlságosan a gyermekek szeretete, az idõ pedig még inkább eltompította, ha ki nem ölte belõle; csak figyelte kis szobájának ablakából a szomszéd gyerekeket, és nem nagyon hitte, hogy közelebbrõl is el tudná õket viselni.
Különben is, manapság már az ábécé is sokkal magasabb tudomány annál, semhogy egy gombostûvel betûrõl betûre mutatgassunk s úgy tanítsuk.
A jó öreg Hepzibah többet tanulhatna egy mai gyerektõl, mint amennyire õ oktathatná.
Így azután, bár szíve reszketett és szinte jéggé dermedt a gondolatra, hogy kapcsolatba kerüljön a piszkos világgal, melytõl oly sokáig élt távol, és elzárkózásának minden egyes napja újabb és újabb kõként hengeredett remetebarlangjának ajtajára, végül is a szegény teremtésnek eszébe jutott a régi kirakatablak, a rozsdás tányérmérleg és a poros kasszafiók.
Valószínû, hogy egy kicsikét tovább várhatott volna ezzel az elhatározással, de egy újabb körülmény, amelyrõl még nem szóltunk, csak meggyorsította.
Megtette egyszerû kis elõkészületeit, amelyeket szükségesnek látott, úgyhogy most már meg is indulhatott a vállalkozás.
Még csak arra sem volt jogcíme, hogy példátlan balsorsra panaszkodjék, hiszen ebben a városban, ahol született, sok hasonló kis boltot mutathatnánk, mint az övé, némelyiket pontosan olyan öreg ház oldalában, mint a hétormú, sõt egyikében-másikában talán éppolyan hervadó városi arisztokrata hölgy áll a pult mögött, a családi büszkeségtõl hasonlóan nekikeseredett ábrázattal, mint Hepzibah Pyncheon kisasszony.
Becsülettel meg kell vallanunk, hogy ellenállhatatlanul nevetésre ingerlõvolt az agg hölgy magaviselete, ahogyan boltját a közönség kedve szerint igyekezett rendbe szedni.
Úgy lopakodott oda a kirakathoz, lábujjhegyen, olyan óvatosan, mintha valami véres szándékú gonosztevõt sejtene a szilfa mögött, aki les rá, és alig várja, hogy az õ életére törjön.
Kinyújtva hosszú, száraz karját, odatolt egy tucat gyöngyház gombot, vagy egy zsidóhárfát - vagy bármi néven nevezett olcsó kis árucikket - elõre kiszemelt helyére, és azzal nyomban újra a homályba húzódott, mintha a világ hiába is reménykedne, hogy még egyszer megpillanthatja.
Valóban el lehetett képzelni, hogy láthatatlanul kívánja szolgálni a közösség javát, és valami testetlen istennõ vagy varázsló módjára, anyagtalan kézzel nyújtja át áruit a tisztelettõl és félelemtõl reszketõ vásárló kezébe.
Ám Hepzibah nem áltatta magát ilyen szép álmokkal.
Nagyon jól tudta, hogy végül elõ kell lépnie, és védtelenül ki kell állnia teljes valójában; de akár a legtöbb érzékeny ember, õ sem szerette, ha fokról fokra figyelik, inkább vállalta, hogy mint a villám, egy csapásra jelenjék meg a bámészkodó tekintetek kereszttüzében.
Ezt az elkerülhetetlen pillanatot már nem lehetett soká halogatni.
A napfény egyre lejjebb kúszott a szemközti ház falán, ezt abból is lehetett tudni, hogy az ablakairól visszavert sugarak áttörtek a szilfa lombján, s az eddiginél határozottabb világosság terjedt szét a bolt belsejében.
A város ébredezett.
Már zörgött a pék szekere az utcán, és csengõinek összevissza szóló zenebonájával elkergette az éjszakából visszamaradt áhítatos csendet.
A tejesember ajtóról ajtóra haladt, szétosztva kannáinak tartalmát; és távolról, a sarkon túlról a halas kürtjének rekedt bömbölését lehetett hallani.
Ezek a jelek nem kerülték el Hepzibah figyelmét.
Íme, eljött a pillanat.
A további halogatás csak megnyújtaná szenvedését.
Nem volt segítség, le kellett venni a boltajtóról a keresztrudat, nyitva hagyni a bejáratot, ez nem is elég, hívogatóan kitárni - mintha a család régi barátait üdvözölné - minden járókelõ elõtt, akinek csak tetszésére vannak a kirakatban látható árucikkek.
Ezt a végsõ tennivalót hajtotta most végre Hepzibah: leejtette a keresztrúd egyik végét, és az elviselhetetlen dörejt zúdított felcsigázott idegeire, s mintha ezzel az utolsó sorompó hullt volna le közte és a világ között, és a résen át most már megindulhatna a gonosz következmények áradata, bemenekült a társalgóba, õsei karosszékébe vetette magát, és keservesen sírva fakadt.
Szegény öreg Hepzibah!
Bizony megnehezíti dolgát az írónak, aki a természet igaz képét, különféle megnyilvánulásait és körülményeit megfelelõ találó vonásokkal és színekkel szeretné vázolni, hogy a legmagasztosabb pátoszba is, amit az élet felkínálni képes, mindig annyi nevetséges és kicsinyes árnyalat vegyül.
Micsoda tragikus méltóságot lehetne például egy effajta jelenetben rögzíteni!
Hogyan magasztosíthatnánk fel ezt a rég elkövetett bûn megtorlásának történetévé, amikor egyik legfõbb szereplõnk nem kedves, fiatal hölgy, még csak nem is szépségének maradványaival imponáló, érzelmi viharok nyomát viselõ nõalak, hanem - kénytelenek vagyunk õt úgy bemutatni, amilyen: egy ösztövér, sápadt, recsegõ csontozatú vénlány, hosszú derekú, fekete selyemruhában, fején egy különös és ijesztõ turbánnal!
Arca még csak nem is csúnya.
A jelentéktelenségbõl csupán az összevont szemöldök miatt haragosnak tûnõ rövidlátó tekintet emeli ki.
Végül pedig úgy látszik, életének legnagyobb megpróbáltatása az, hogy hatvan év semmittevése után egy kisszerû bolt megnyitásában találja meg kenyérkeresetének legalkalmasabb módját.
Mégis, ha végignézünk az emberi nem hõsies harcain, mindenütt ugyanezt találjuk, hogy valami jelentéktelen kisszerûség vegyül a legnemesebb gyönyörbe és szenvedésbe egyaránt.
Az élet márvány és sár.
És ha csak nem bízunk mélyen a fölöttünk uralkodó egyetemes szeretetben, valami hihetetlenül sértõ vigyort, és egyben könyörtelen szemöldökráncolást kell sejtenünk a végzet vas arculatán.
Amit költõi éleslátásnak neveznek, az nem más, mint képesség arra, hogy a furcsán kevert elemek közt megtaláljuk a szépséget és nagyságot, amelyeket oly sokszor járatnak szennyes ruhában.
III. Az elsõ vevõ
Hepzibah Pyncheon kisasszony a tölgyfa karszékben ült, arcát kezébe rejtette, és szabadjára engedte szívfacsaró fájdalmát - sokan ismerik ezt az érzést, amikor a szárnyas remény is ólommá változik bizonytalan kimenetelû vállalkozás elõestéjén, mely pedig döntõ fontosságú.
Hirtelen felriasztotta a kis csengõ magas, éles, szaggatottan csilingelõ hangja.
Az agg hölgy olyan sápadtan emelkedett fel helyérõl, mint kísértet a kakasszóra, elátkozott lélek volt csakugyan, s a csengõ az a jel, amelynek engedelmeskedni tartozott.
De beszéljünk világosabb terminusokban: a szóban forgó kis csengõt a bolt ajtajára erõsítették oly módon, hogy egy acélrugó közbeiktatásával rezgésbe jöjjön, és a belsõ szobákban tartózkodókkal is tudassa, ha vevõ lépi át a küszöböt.
Csúf, nyûgös kis hangja - talán elõször szólalt meg, mióta Hepzibah parókás elõdje visszavonult a kereskedelemtõl - Hepzibah minden idegszálát megreszkettette.
A döntõ pillanat!
Megérkezett az elsõ vevõ!
Gondolatnyi idõt sem hagyott magának, rohant az üzletbe, sápadtan, harciasan, mozdulataiban és arckifejezésében kétségbeesett elszántsággal, szemöldökét vészjóslóan összevonva, és inkább arra látszott alkalmasnak, hogy harcba bocsátkozzék egy mindenre elszánt rablóval, semmint arra, hogy mosolyogva a pult mögé álljon, és csip-csup áruval kupeckedjék garasos haszon fejében.
Egy igazi vevõ nyomban hátat fordított és elszaladt volna.
Pedig szegény öreg Hepzibah szívében most sem volt semmi bosszúálló düh, és e pillanatban sem a világ ellen, sem senki férfi- vagy asszonyszemély ellen nem táplált haragos gondolatokat.
Csak a legjobbat kívánta valamennyiüknek, de azt is persze, hogy bevégezte légyen velük minden dolgát, és egyszer s mindenkorra csendes sírjában pihenhessen.
A vevõjelölt ezúttal nem szaladt el, hanem megállt az ajtóban.
Mivel egyenest a fényes reggelbõl lépett be ide, szemmel láthatólag magával hozott valamit annak derûs hangulatából.
Sovány fiatalember volt, nem több huszonegy-huszonkét évesnél, éveinek számához képest nagyon is emelkedett és megfontolt kifejezéssel arcán, mégis ruganyos, fürge, eleven alkatú.
Ezek a tulajdonságok nemcsak külsõleg jutottak kifejezésre viselkedésében és mozgásában, hanem úgyszólván közvetlenül a jellemére is vonatkoztak.
Állát nem túl selymes szakáll fedte, de nem teljesen, rövid bajusza is volt, és sötét árnyalatú, átszellemült arcának bajusza és szakálla díszére vált.
Ruházata az igénytelenségig egyszerû volt: egy olcsó és mindennapos nyári kabát, vékony, kockás pantalló és egy nem éppen a legjobb minõségû szalmakalap.
Egész öltözete, úgy, ahogy volt, kikerülhetett az Oak Hall áruházból.
Úrrá leginkább az tette - ha egyáltalán igényt tartott erre a címre -, hogy fehér inge rendkívül finom anyagú és tiszta volt.
Minden látható ijedelem nélkül fogadta a jó öreg Hepzibah kisasszonyharagos tekintetét, mint aki már eddig is szembenézett vele, és ártatlannak találta.
- Kedves Pyncheon kisasszony - szólt a fényképész, mert nem más volt, minta háznak az a bizonyos másik lakója -, nagy örömmel látom, hogy nem riadt vissza helyes elhatározásától.
Csak azért néztem be, hogy minden jót kívánjak, és megkérdezzem, nem segíthetek-e még valamit az elõkészületeknél.
Nehéz és szorongatott helyzetben levõk, olyanok, akik valamiért hadilábon állnak a világgal, sok gorombaságot el tudnak viselni, talán csak annál jobban megedzõdnek a harcra; de ha õszintének érzett jóindulat legcsekélyebb megnyilvánulásával találkoznak, nyomban összeroskadnak a teher alatt.
Így járt szegény Hepzibah is, amikor meglátta a fiatalember mosolyát - elgondolkodó arcán még barátságosabban világított ez a mosoly -, mert amikor jóindulatú szavait meghallotta, elõször is hisztérikusan felnevetett, azután pedig zokogásban tört ki.
- Ó, Mr. Holgrave! - szólt, mihelyt szóhoz jutott a sírástól -, nem tudok belenyugodni!
Soha, soha, soha!
Bárcsak meghaltam volna, bárcsak a régi sírboltban fekhetném, ahol õseim nyugszanak!
Együtt apámmal, anyámmal, kedves nõvéremmel!
Bár inkább a bátyám is ott találkoznék velem!
A világ olyan rideg, olyan kegyetlen, én pedig túl öreg vagyok már, erõtlen és reményvesztett bármihez!
- Higgye el, Hepzibah kisasszony - szólt a fiatalember csendesen -, hamar meg fog szabadulni ezektõl az érzésektõl, mihelyt egy kicsit beletanul a szakmájába.
Most, amikor hosszú elzárkózottságának végére érkezett, és képzeletbeli rémalakokkal népesíti be a világot, ezek az érzések elkerülhetetlenek, de rémei egykettõre olyan valószerûtlennek tûnnek majd, mint egy mesekönyv szörnyei és emberevõ óriásai.
Szerintem az életben az a legfurcsább, hogy minden kialakult forma képlékenynek mutatkozik, mihelyt kezünkbe kerül.
Így az sem lesz olyan rettenetes, amit most annak gondol.
- De hát én nõ vagyok! - siránkozott Hepzibah.
- Úrinõ, azt akartam mondani, pedig az már a múlté.
- A múlté, de semmi baj, ha a múlté - válaszolta a mûvész, és elõzékenykedvességén különös, alig rejtett fullánkos él villant át.
- Hagyja el, ne törõdjék vele!
Nem veszít, sokkal inkább nyer vele.
Nyíltan beszélek, kedves Pyncheon kisasszony, nemde, barátok volnánk?
Én úgy tekintem ezt az eseményt, mint életének szerencsés fordulatát.
Lezár egy korszakot, és újat nyit meg.
Eddig fokról fokra lassúdott ereiben az éltetõ vér, mert tétlenül ült elõkelõségének körébe zárva, míg mindenki egy vagy más kényszerûséggel hadakozott a világban.
Mostantól fogva legalább az egy célra irányuló természetes és egészséges erõfeszítés érzete fogja betölteni, és az a jó érzés, hogy erejével, akár kevés van, akár sok, az emberiség egyesült küzdelmét segíti.
Ez nagy eredmény - ez minden, amit bárki elérhet!
- Teljesen érthetõ, kedves Mr. Holgrave, hogy önnek ilyen eszméi vannak -válaszolta Hepzibah, enyhén sértett méltósággal, szikár alakját kiegyenesítve.
- Ön férfi, fiatalember, és mint manapság csaknem mindenki, arra nevelkedett, hogy maga járjon a szerencséje után.
De én úrhölgynek születtem, és úgy is éltem mindig, akármilyen szûkösen, de mindig úrhölgyhöz méltóan!
- Én viszont nem születtem úrnak, és nem is éltem úgy soha  mondta Holgrave, és enyhén elmosolyodott -, s így, drága hölgyem, nem is várhatja el tõlem, hogy az efféle érzékenységet megértsem, ámbár, ha nem csalódom, van róla valami halvány fogalmam.
Úrnõ, úr - ezek a címek a világ eddigi történetében kiváltságokat jelentettek, már akár irigylendõket, akár károsakat, azokra nézve, akiknek kijártak.
Manapság azonban, s a jövõ társadalmában még inkább - nem kiváltságot jelentenek majd, hanem hátrányokat.
- Ezek újszerû tanok - válaszolta az öreg hölgy fejét rázogatva.
 Sohasem fogom megérteni õket, nem is akarom.
- Hát akkor ne beszéljünk róluk többet - válaszolta a mûvész, kicsit barátságosabb mosollyal, mint elõbb -, magára hagyom érzéseivel, alighanem tapasztalni fogja, hogy jobb egyszerû, becsületes nõnek lenni, mint úrhölgynek.
Mert tessék elhinni, Hepzibah kisasszony, mióta ez a ház áll, családjából egyetlen úrhölgy sem cselekedett olyan hõsiesen, mint a mai napon ön!
Soha; és ha a Pyncheonok mindig ilyen nemesen viselkedtek volna, nem hiszem, hogy annak a bizonyos Maule nevû öreg boszorkánymesternek az átka - amelyrõl egyszer beszélt nekem - befolyásolhatta volna ellenük a gondviselést!
- Ó, ne, ne beszéljen errõl! - szólt Hepzibah, akinek roppant jólesett a családi átok borongós méltóságának felidézése.
- Ha az öreg Maule szelleme, vagy valamelyik leszármazottja itt látna engem a pult mögött, elmondhatná, hogy beteljesültek leggonoszabb kívánságai.
De köszönöm szépen a kedvességét, Mr. Holgrave, és igazán minden tõlem telhetõt meg fogok tenni, hogy jó boltos váljék belõlem.
- Kérem, valóban hallgasson a tanácsomra - szólt Holgrave -, és egyszersmind engedje meg, hadd legyek én az elsõ vevõje.
Egy kis sétát szándékozom tenni a parton, mielõtt a mûterembe megyek, ahol visszaélek az ég arany napsugarával, és segítségével anyagra rögzítem az emberi arcok vonásait.
Abból a kekszbõl néhány darabka, tengervízbe mártva, épp megfelelne nekem reggelire.
Mennyibe kerül fél tucat?
- Hadd legyek úrhölgy egy perccel tovább - felelte Hepzibah, viselkedésében régies méltósággal, amely melankolikus mosolyával bizonyos bájjá egyesült.
- Egy Pyncheon ne fogadjon el, õseinek házában meg semmi szín alatt ne, egy-két morzsáért pénzt egyetlen barátjától!
Holgrave távozott, és Hepzibah kisasszonyt kicsit vidámabb hangulatban hagyta el, mint amilyenben találta.
De hamarosan megint elsötétült a kisasszony kedélye.
Dobogó szívvel hallgatta a reggeli járókelõk lépteit, melyek utca hosszat sûrûsödtek.
Egyszer-kétszer mintha megálltak volna; ezek az idegenek, vagy szomszédok is lehettek éppen, a Hepzibah kirakatában szemlére tett játékokat és apró-cseprõ holmikat mustrálgatták.
Kétszeresen szenvedett, elõször, amiért idegen, részvétlen szemeknek jogában áll ott bámészkodni, másodszor azért, mert nevetségesen fontos színben az a gondolat kísértette, hogy a kirakat nincs elég ügyesen elrendezve, vagy legalábbis nem annyira elõnyösen, mint ahogyan lehetne.
Úgy látszott, mintha egész vállalkozásának szerencséje vagy bukása múlnék azon, ha más apróságokat állít ki, vagy egy nem teljesen makulátlan alma helyébe szebbet tesz.
Így hát kicserélte az almát, de rögtön utána úgy érezte, hogy az egész kirakatot elrontotta vele; nem vette észre, hogy részben a csuklóját reszkettetõ idegesség ront el mindent, részben pedig csak vénlányos finnyássága láttat vele hibát.
Egyszerre két munkásemberféle - mert érdes hangjukból annak lehetett õket ítélni - hangos beszédbe elegyedett épp Hepzibah ajtaja elõtt.
Elõször néhány szót ejtettek a maguk ügyeirõl, azután egyikük véletlenül észrevette a kirakatot, és felhívta rá a másik figyelmét.
- Ide nézz! - kiáltotta. - Mit szólsz ehhez?
Beindult a kereskedelem a Pyncheon utcában!
- Nohát, ez már valami! - kiáltott fel a másik.
- A régi Pyncheon házban, a Pyncheon szilfa alatt!
Ki gondolta volna?
Úgy látszik, az öreg Pyncheon lány szatócsboltot nyitott!
- Menni fog neki, mit gondolsz, Dixey? - szólt a barátja.
- Nem merném azt mondani, hogy jó helyen van.
Itt a sarkon túl van egy másik bolt.
- Még hogy menni fog neki! - kiáltott fel Dixey olyan fölényes hangon, mintha azt még elgondolni is színtiszta képtelenség lenne.
- Egy napig se!
Uramisten, az arca - én láttam az arcát, mert egyik évben velem ásatta fel a kertjét, hát az az arc olyan, hogy még az öreg ördög is elszalad elõle, ha még annyira szeretne is vele üzletelni.
Nincs, aki azt kiállja, hidd el!
Állandóan olyan dühösen néz, akár van oka rá, akár nincs, mert szörnyû gonosz természete van!
- No, az még nem lenne akkora baj - jegyezte meg a másik -, az ilyen savanyú népek jól értenek az üzlethez, és mindegyik tudja, hogy mit akar.
De én se hiszem, hogy sokra fog menni.
Rosszul fizet mostanában az ilyen kis szatócsbolt, akárcsak a kereskedés többi fajtája, a kézmûvesség vagy a testi munka.
A magam bõrén tapasztaltam!
A feleségemnek három hónapig volt egy ilyen kis boltja, de öt dollárja odaveszett a kinnlevõségekben.
- Rossz üzlet - válaszolta Dixey, olyan hangon, mint aki csóválja a fejét. - Rossz üzlet!
Nehéz lenne megmondani, hogy pontosan miért, de elõbb nem nyomta úgy a félelem Hepzibah-t, mint ahogy most szívébe markolt, amikor a fenti beszélgetést önkéntelen kihallgatta.
A dühös tekintetére vonatkozó megjegyzés félelmetes súllyal bírt; úgy tetszett neki, mintha hirtelen reális világításban mutatta volna meg neki az arcát, lehántva róla önáltatásainak hamis színét, és olyan rettenetesnek mutatta, hogy alig mert szembenézni vele.
Azonkívül szörnyen megsértették azzal, hogy olyan félvállról vették üzletnyitását - pedig micsoda lélegzetelállító esemény volt ez õneki -, de a nép alig vett róla tudomást, ahogy eme két képviselõjének beszédébõl nyilvánvalóan kitûnt.
Csak egy pillantás, egy-két odavetett szó, egy durva nevetés, még be sem fordultak a sarkon, és már el is felejtették.
Törõdtek is az õ rangjával vagy megaláztatásával!
Azután a jóslat várható balsikerérõl, melyet a bölcs tapasztalás nyilatkoztatott ki füle hallatára, úgy hullt félholt reményeire, mint koporsóra a rög.
Ennek az embernek a felesége már rég megpróbálta, amit õ most, és nem sikerült neki!
Hát akkor az, aki úrnak született, aki fél életén át bezárkózva élt, és semmi gyakorlata nincs a világ dolgaiban, hogy álmodhatna az hatvanéves fõvel sikeres vállalkozásról, mikor a kemény, éles eszû, szorgos, kitartó New England-i munkásasszony is pórul járt, és csekély kinnlevõségébõl is odaveszett öt dollárja?
Teljesen valószínûtlennek látszott a siker, alaptalan képzelgésnek a remény.
Valami gonosz szellem mindenáron azon volt, hogy szegény Hepzibah józan eszét elvegye, mert képzelete elõtt most bizonyos látképet lebegtetett, amely egy város vásárlóktól nyüzsgõ fõutcáját mutatta.
Mennyi bolt volt, és mind milyen elõkelõ!
Élelmiszerüzletek, játékboltok, divatáru-kereskedések, óriási táblaüveg kirakatokkal, fényûzõ berendezéssel, hatalmas és gonddal válogatott árukészlettel, ó, vagyonokat fizettek ki érte; és az elegáns tükrök a helyiségek hátterében, amelyekben mind eme gazdagságra rádupláz egy fényesre csiszolt álomképfolyosó!
Az utca egyik oldalán a ragyogó áruház állt tele parfümös, sima modorú kereskedõkkel, mosolyogtak, hajlongtak, kedveskedtek, mérték az árut.
A másik oldalon ott állt a megfeketült fajú hétormú ház, kiugró emelete alatt az ósdi kis kirakattal, és mögötte Hepzibah zizegõ fekete selyemruhában, amint a pult mögött áll, és haragosan szemöldököt ráncol az elõtte elhaladó világra!
Ez az ellentétes kép úgy támadt rá, mint annak a hatalmas túlerõnek hû ábrázolata, amellyel szemben megkezdte a létért vívandó küzdelmet.
Fennmaradni?
Ugyan, képtelenség!
Soha többé nem is gondol rá!
Akár, ha örök köd bontaná a házat, akkor is, mikor a többin napfény ragyog; senki soha át nem lépi ezt a küszöböt, rá sem fogják nyitni az ajtót.
De abban a pillanatban úgy elkezdett csilingelni feje fölött a kis csengõ, mintha megbabonázták volna.
És mintha az öreg hölgy szíve ugyanarra az acélrugóra járna, mint a csengõ, többször erõsen összerezzent, egy ütemben a csengõvel.
Az ajtót szélesre tárták, bár a felsõ felét alkotó kirakat mögül nem rajzolódott ki emberi alak.
Hepzibah úgy állt ott, az ajtóra meredve, összekulcsolt kézzel, mint aki felidézett egy rossz szellemet, és most félve, de mindenre elszántan várná megjelenését.
- Istenem, most segíts - sóhajtott fel gondolatban.
- Itt a gyötrelem órája!
Az ajtó csak nehezen, rozsdás sarokvasain csikorogva fordult, mert szélesre akarták tárni, és mögötte egy határozott fellépésû, izmos kis lurkó vált láthatóvá, piros almához hasonló piros orcákkal.
Rosszul volt öltözve (de, amint látszott, inkább anyja gondatlansága, mint apja lapos erszénye miatt), kék kötényt viselt, túl széles és túl rövid fehér nadrágot, kissé eltaposott sarkú cipõt, és egy kis szalmautánzatú kalapot, amelynek szakadásain kitüremkedtek göndör hajfürtjei.
Egy könyv és egy kis palatábla a hóna alatt azt mutatta, hogy iskolába megy.
Egy pillanatig rábámult Hepzibah-ra, ahogy egy nála idõsebb vevõ is cselekedett volna, mert nem tudta mire vélni azt a tragikus pátoszú mozdulatot és furcsa szemöldökráncolást, amellyel fogadta.
- Nos, kisfiam - szólt Hepzibah, összeszedve a bátorságát, amint ily kevéssé rémítõ jelenség állt elébe -, nohát, mi a kívánságod?
- Azt a négert akarom a kirakatból - válaszolt a lurkó, kinyújtott kézzel elõretartva egy centet, s egy mézeskalács-figurára mutatott, amely felkeltette az érdeklõdését, ahogy az iskola felé oldalgott - azt, amelyiknek nem csorba a lába.
Így hát Hepzibah kinyújtotta hosszú, száraz karját, levette a szerecsent a kirakatból, és átadta elsõ vevõjének.
- Hagyd csak azt a pénzt - mondta, és gyengéden az ajtó felé tolta, mert patrícius elõkelõsége kényesen tiltakozott a rézgaras láttán, azonkívül pedig hitványságnak érezte volna, hogy elvegye a kisfiú zsebpénzét egy darab állott mézeskalácsért.
- Hagyd azt a centet.
Neked adom a négert.
A gyermek nagy szemeket meresztett rá, ekkora nagylelkûség a szatócsboltokban szerzett tapasztalataival homlokegyenest ellenkezett, azután elvette a mézesbábfigurát, és elhagyta a helyiséget.
Alig ért ki a járdára, amilyen kis kannibál volt, mindjárt leharapta a figura fejét.
Mivel nem tette be maga után az ajtót, Hepzibah-nak kellett fáradnia vele. Meg is tette, miközben többször is bosszúsan felfohászkodott a fiatalság, különösen pedig a fiúgyermekek tapintatlan magaviselete miatt.
Aztán kitette a kirakatba a híres-neves néger egy másik példányát, de ekkor a csengõ újra panaszosan megszólalt, az ajtó a megszokott csikorgással és recsegéssel sarkig tárult, és mögüle ugyanaz az izmos kis lurkó tûnt elõ, aki alig két perccel azelõtt távozott.
A nemrég elfogyasztott kannibáli lakoma morzsái és egyéb elkenõdött nyomai még ott voltak a szája körül.
- Hát most mi kellene? - kérdezte az idõs hajadon türelmetlenül.  Azért jöttél vissza, hogy becsukd az ajtót?
- Nem - válaszolta a lurkó, és a mézeskalács-figurára mutatott, amelyet Hepzibah az imént tett ki a kirakatba -, azt a másik négert akarom.
- Itt van, fogjad - mondta Hepzibah, de közben eszébe jutott, hogy ez a kitartó vevõ addig nem fogja békén hagyni, amíg egy darab mézeskalács marad a boltjában, azért félig visszahúzta a mézeskalácsot nyújtó kezét. - Hol van a cent?
A kisfiú készen tartotta a centet, de mint született jenki, a jobbik üzletet részesítette elõnyben.
Most kissé megbántódott arccal Hepzibah tenyerébe tette a pénzt, és azzal távozott, a második négert is az elsõ után küldve.
Az újdonsült boltos a kasszafiókba ejtette vállalkozásának elsõ kézzel fogható eredményét.
Megtörtént!
Ennek a rézgarasnak piszkos érintését már semmi sem mossa le a kezérõl.
A néger báb csalogató táncának közremûködésével ez a kis iskolás fiú helyrehozhatatlan kárt tett.
Az arisztokrácia õsi építményét az õ keze tette itt semmivé, mintha csak gyermeki erejével rombolta volna földig a hétormú udvarházat.
Most már Hepzibah falnak fordíthatja a Pyncheonok régrõl rámaradt arcképeit, és begyújthatja a konyhai tûzhelyet a keleti területeken fekvõ birtokának térképével, s felszíthatja a tüzet öröklött történeteinek üres leheletével, mi dolga van már bármiféle örökséggel?
Semmi, de semmi, nem több, mint utódaival!
Nem úrhölgy most már, egyszerûen csak Hepzibah Pyncheon, gyámoltalan vénlány és vegyeskereskedés-tulajdonos!
De már addig is, míg ezeket a gondolatokat kissé tetszelegve végigvonultatta az agyán, meglepõ nagy nyugalom szállta meg.
A felelem és a nyugtalanság, a nyomasztó éjszakai és nappali rémlátások kínjai, mióta üzletnyitási terve határozott formát öltött, egyszerre megszûntek, nem gyötörték többé.
Még mindig érezte helyzetének újdonságát, de már nem nyugtalankodott miatta, és nem is félt.
Néha csaknem fiatalos öröm izgalma remegtette meg.
Pezsdítõ, friss légkör vette körül egész élete tespedõ, egyhangú remetesége után.
Milyen gyógyító erõ van abban, hogy el kell végeznünk valamit.
Csodálatos képességek rejlenek bennünk, s nem is tudunk róluk!
Hepzibah arca évek óta nem pirult ki olyan egészségesen, mint ebben a rettegett órában, amikor elõször emelte fel a kezét, hogy segítsen magán.
Az iskolás gyerek rézgaraskája, a kopott, fénytelen kis érme, mely bizonyára számos apró szolgálatot tehetett már itt is, ott is a világban, a jó talizmánjának bizonyult, szíve fölött viselhette volna, aranyba foglalva.
Bûvereje volt, talán ugyanolyan hatalom rejlett benne, mintha varázsgyûrû lenne.
Hepzibah mindenesetre sokat köszönhetett a kis érme titkos hatásának mind testben, mind lélekben; annál is inkább, mert arra ösztönözte, hogy megreggelizzék: kivételesen engedélyezett magának egy kiskanálnyi ráadás tealevelet is a fekete forrázatba.
Boltosságának elsõ napja azonban nem folyt le mindvégig ilyen vidám és kiegyensúlyozott hangulatban.
Mint mindannyian tapasztalhattuk, a gondviselés nemigen kényezteti a halandót felesleges bátorítással, épp csak annyival, hogy lélegzésre és a munkára fussa.
A mi idõs úrhölgyünk esetében is, miután az elsõ erõpróba izgalma alábbhagyott, életének reményvesztettsége csak-csak visszatért megint, és ránehezedett lelkére.
Olyan volt ez, mintha sûrû, fekete felhõ födné az eget, mint gyakran tapasztalhatjuk, szürke homályba borítva mindent, mígnem estefelé egy-egy percre elõtûnnek mögüle a leáldozó nap sugarai.
De az irigy felhõ még akkor is igyekszik eltakarni a vékony sávnyi mennyei kékséget.
A délelõtt folyamán jöttek a vevõk, bár elég ritkán; meg kell vallanunk, többnyire nem sok köszönet volt benne, hogy ott jártak, sem nekik maguknak, sem Hepzibah kisasszonynak, még a kasszafiók sem telt meg.
Jött például egy kislány, az édesanyja küldte, egy különös színû pamutgombolyagot adott vele, hogy ugyanolyant kérjen - és vitt egy gombolyag pamutot, amelyrõl a rövidlátó öreg hölgy azt állította, hogy majdnem pontosan ugyanaz a szín, de a kislány futva jött vissza, azzal a mérges és goromba üzenettel, hogy a színe egyáltalán nem felel meg, de különben is az egész gombolyag mállott.
Azután jött egy sápadt asszony, arcán gond szántotta ráncokkal, nem volt még öreg, csak nagyon megviselt; szürke csíkok tarkították a haját, mint ezüst szalagok; azok közül való, akikrõl elsõ pillantásra megmondjuk, hogy halálra gyötri valami vadállat, sõt valószínûleg iszákos, vadállat férj és kilenc gyerek.
Néhány font lisztet kért, és elõ is vette az érte járó pénzt, de a kopott úri hölgy némán elutasította, és sokkal többet mért neki, mintha pénzért adta volna.
Hamarosan ezután egy kék munkászubbonyos férfi lépett a boltba, tetõtõl talpig mocskosan, pipát vett, s közben valami erõs ital fojtó kigõzölgésével töltötte be a boltot - ez nem csupán leheletébõl áradt, hanem a testébõl, a ruhájából is, mint a gyúlékony gáz.
Hepzibah nem tudott szabadulni attól a gondolattól, hogy ez az ember lehet a ráncos arcú asszony férje.
Egy zacskó dohányt kért, de Hepzibah megfeledkezett errõl az árucikkrõl, nem volt neki, és a durva vevõ földhöz vágta újonnan vásárolt pipáját, értelmetlen, dühös szitkokat mormolt, melyeket káromkodásnak is lehetett venni, azután távozott a boltból.
Hepzibah feltekintett, s önkéntelenül szemöldökét ráncolva meredt a gondviselés szemébe.
A délelõtt folyamán legalább öten érdeklõdtek gyömbérsör, gyökérsör vagy más hasonló fõzet iránt, s mivel semmi ilyesmit nem kaphattak, rendkívül indulatosan távoztak.
Hárman nyitva hagyták az ajtót, a másik kettõ pedig olyan bosszúsan húzta be maga után, hogy a kis csengõ pokolian megtépázta Hepzibah idegeit.
Majd egy gömbölyû, izgága, konyhai tûztõl kipirult háziasszony rontott be valahonnét a szomszédból, és harciasan élesztõt követelt; amikor pedig a szegény hölgy a maga tartózkodó és félszeg modorában végre megértette felhevült vevõjével, hogy nem tartja ezt az árut, a tûzrõl pattant háziasszony alaposan kioktatta.
- Micsoda szatócsbolt az ilyen - kiáltotta -, hogy még élesztõ sincs!
Ki hallott még ilyet!
A maga kenyere sose kel meg, de ma az enyém se ám.
Legjobb lenne, ha mindjárt becsukná a boltját.
- Bizony - sóhajtott szomorúan Hepzibah -, talán ez lenne a legjobb.
Arisztokrata érzékenységét a fenti eseten kívül is többször súlyosan megsebezte az a közvetlen, sõt nyers hang, ahogy az emberek szóltak hozzá.
Úgy látszott, hogy nemcsak egyenrangúnak tartják magukat vele, hanem a pártfogó szerepét vették magukra.
Pedig Hepzibah, bár maga sem tudott róla, titokban mégis azt remélte, hogy valami ködös fény- vagy glóriaféle fogja övezni, hogy öröklött elõkelõsége, mint a valódi arany, tiszteletet vagy legalábbis hallgatólagos elismerést parancsol.
Másrészt az okozta neki a legnagyobb kínszenvedést, ha elõkelõségét túl nyíltan ismerték el.
Egy-két túlbuzgó részvétnyilatkozatot meglehetõs csípõsen fogadott, és sajnálattal valljuk meg: egy alkalommal határozottan a keresztényi magatartással ellentétes viselkedésre ragadtatta magát, ugyanis egyik nõi vevõjérõl az a gyanúja támadt, hogy nem azért jött a boltjába, mert venni akart valamit - csak színleg kért ezt, amazt -, valójában az a gonosz kíváncsiság hajtotta, hogy õt megbámulhassa.
A közönséges perszóna mindenáron látni akarta az avítt arisztokrata sarjadékot a pult mögött, aki egész fiatalságát élemedett koráig a világtól elzárkózva élte le.
Ebben a konkrét esetben - bár egyébkor teljesen szándék nélkül való és ártalmatlan volt - szemöldökráncolása jó szolgálatot tett Hepzibah-nak.
- Így még soha nem ijedtem meg! - mesélte a kíváncsi vevõ egyik ismerõsének a Hepzibah-nál tett látogatásról.
- Valóságos vén boszorkány, becsület szavamra!
Nem sokat szól, az igaz, de csak látnák, milyen gonosz szeme van!
Egészében véve tehát a lecsúszott úrihölgy igen kellemetlen tapasztalatokra tett szert, ami az általa "alacsonyabb osztályok"-nak titulált emberek természetét és viselkedését illeti, pedig eddig felsõbbrendûségének magaslatáról bizonyos jóindulatú és szánakozó engedékenységgel tekintett le rájuk.
De, szerencsétlen módon, éppen ellenkezõ irányú érzésekkel is küszködött: azt a gúnyos keserûséget értjük, amely a tétlen arisztokrácia iránt támadt benne, pedig nemrég még õ is oda sorolta magát.
Ha egy úri hölgy lebbent el boltja elõtt kényes, drága, nyári öltözékben, lobogó fátyollal, kecsesen leomló szoknyában, s oly éterien könnyedén, hogy az ember szépséges cipellõkbe bújtatott lábát kereste, vajon érinti-e a poros földet, ha a néptelen utcán nagy ritkán effajta látomás haladt el, csábos illatot hagyva maga után, mintha egy csokor tearózsát vittek volna arra, ilyenkor, attól tartunk, Hepzibah szemöldökráncolását ugyancsak nem lehetett kizárólag rövidlátásának tulajdonítani.
"Mi végbõl él - gondolta, szabadjára engedve ellenséges érzületét, amely egyetlen valódi megaláztatása a szegény embernek a gazdagok elõtt -, a mennyei vezérlõ Bölcsesség nevében miféle céllal él a világon ez a nõ?
Az egész világnak azért kell robotolnia, hogy az õ tenyere fehér és puha maradjon?"
Azután szégyenkezve és bánkódva tenyerébe rejtette arcát.
- Istenem, bocsáss meg! - szólt.
Isten minden bizonnyal megbocsátott neki.
De Hepzibah attól tartott, az elsõ fél nap külsõ és belsõ krónikáján végigtekintve, hogy a szatócsbolt erkölcsi és vallásos érzületének romlását idézi elõ, és még csak nem is járul hozzá lényegesen evilági boldogulásához.
IV. Egy nap a pult mögött
Délfelé Hepzibah egy idõsebb urat látott, termetes, kimért mozgású ember volt, jellegzetesen méltóságteljes tartású - amint lassú léptekkel végighaladt a széles, poros utca szemközti oldalán.
Amikor a Pyncheon szilfa árnyékába ért, megállt, leemelte a kalapját, és szórakozottan felitatta a szemöldöke felett összegyûlt izzadságot. Közben pedig megkülönböztetett figyelemmel vizsgálta a hétormú ház roskatag, szúette homlokzatát.
Ez az ember a maga módján ugyanolyan figyelemre méltó volt, mint a hétormú ház, csak egy kicsit más stílust képviselt.
Keresve sem lehetett volna találni a tiszteletet ébresztõ tekintélynek alkalmasabb példáját, amely valami meghatározatlan varázserõvel nem csupán mozdulataiban és vele született alkatában fejezõdött ki, hanem ruházatának divatját is kormányozta, minden ruhadarabját hozzá idomítva viselõje lényéhez, s rá jellemzõvé téve.
Pontosan nem lehetett érzékelni, hogy ruházata bármiben is eltért volna más közönséges emberétõl, mégis volt benne valami bõ és lendületes ünnepélyesség, és ez csak abból eredhetett, aki a ruhadarabokat hordta, mivel sem anyaguk minõségében, sem szabásukban nem volt semmi rendkívüli.
Még aranyfejû sétapálcája is - ügyes darab, sötét színû fényezett fából - hasonló vonásokat mutatott, és ha egyszer önálló sétára vállalkozik, gazdájának tökéletesen megfelelõ képviselõjeként fogadták volna mindenütt.
Ez a jellegzetesség azonban - amely minden vele kapcsolatos tárgyon felismerhetõ volt, és amelynek hatását igyekszünk érzékeltetni az olvasóval - nem utalt mélyebbre, mint társadalmi helyzetére, szokásaira és külsõ körülményeire.
Látnivaló volt, hogy befolyásos és tekintélyes személyiség, különösen pedig azt lehetett érezni, hogy nagyon gazdag, mégpedig olyan biztosan, mintha megmutatta volna a bankszámláját, vagy mintha érintésével - mint egykor Midas király - szemünk elõtt változtatta volna arannyá a Pyncheon szilfa lehajló ágacskáit.
Ifjúkorában valószínûleg szép embernek tartották; most már homloka nagyon megviselt volt, halántéka nagyon is magas, maradék haja mind egy szálig õsz, tekintete túlságosan hideg, és ajkai túlságosan összeszorítva ahhoz, hogy arcának bármi köze legyen a szépséghez.
Jó, jellegzetes arckép lehetett volna belõle, inkább talán, mint életének bármely más elõbbi korszakában, bár tekintete, amíg a vászonra rögzítik, valószínûleg túlságosan nyerssé vált volna.
Így a mûvész nyilván szükségét erezné, hogy tanulmányozza az arcát, és hajlékony kifejezõ készsége bizonyítékául, egy árnyalattal komorabbnak vagy egy mosollyal barátságosabbnak ábrázolja.
Amíg az idõs úr ott állt, és a Pyncheon házat nézte, lassan váltakozva a haragos tekintet is, a mosoly is áthaladt az ábrázatán.
Szemét a kirakatra függesztette, és aranykeretes pápaszemet tett fel, amelyet a kezével is tartott, úgy vizsgálta, pontról pontra, a Hepzibah kirakatában látható játékokat és egyéb árucikkeket.
Ezeknek elõször nem örült - sõt, nagyon is haragudott értük -, a következõ pillanatban mégis elmosolyodott.
Még ajkán volt a mosoly, amikor elfogta Hepzibah pillamását, aki önkéntelen mozdulattal az ablak felé hajolt, és erre az említett mosoly keserû gúnyból sugárzó jóakaratra és elõzékenységre váltott.
Mozdulatában szerencsésen ötvözve a méltóságot és a bókoló kedvességet, meghajolt és folytatta útját.
"Itt van! - szólt magában Hepzibah, legyûrve egy igen keserû érzést, és mivel nem tudott tõle megszabadulni, megpróbálta legalább visszaszorítani.
- Kíváncsi vagyok, mit gondolhat magában?
Vajon örül ennek?
Jaj, most visszanéz!"
Az úr megállt, és visszafordult, szemét a kirakatra szegezte.
Tulajdonképpen már irányt is változtatott, és egy-két lépést tett a bolt felé, mintha be akarna menni, de azután úgy esett, hogy Hepzibah kis vevõje, a legelsõ, a néger figurák kannibálja megelõzte, mert már jó ideje felfelé bámult a kirakatba, és nem tudott ellenállni egy mézeskalács- elefántnak.
Mekkora étvágya volt ennek a lurkónak!
Hiszen két négert elnyelt mindjárt reggeli után!
Most pedig ebéd elõtt egy elefántot étvágygerjesztõnek.
Mire azonban a vételt lebonyolította, addigra az idõs úr mégis útjára indult már, és befordult a következõ utcasarkon.
- Gondolj, amit akarsz, Jaffrey bátya! - mormolta magában az agg hajadon, miután óvatosan kidugta a fejét az ajtón, felfelé is, lefelé is végignézett az utcán, majd ismét behúzta a fejét. - Gondolj, amit akarsz!
Megnézted a kirakatomat?
Hát aztán!
Nem szólhatsz ellene semmit!
Nem az enyém-e a Pyncheon ház, ameddig meg nem halok?
Hepzibah ezután az esemény után visszavonult a társalgóba, kezébe vett egy félig kész harisnyát, és ideges, egyenetlen mozdulatokkal elkezdett rajta kötni; de leejtette, és összekeverte a szemeket, úgyhogy hamarosan ledobta a kötést, felállt, és gyors léptekkel ide-oda sétált a szobában.
Egyszer megállt félúton, õse, a komor öreg puritán képe elõtt, aki a házat alapította.
Ez a kép bizonyos értelemben szinte belefakult már a vászon anyagába, és az idõ múlásának homályába burkolózott, másrészt viszont Hepzibah erõsen úgy érezte, hogy egyre határozottabban, egyre megfoghatóbban kifejezõvé válik legelsõ, gyermekkori ismerkedésük óta.
Mert bár a kép valóságos körvonalai és színei sötétedtek, és eltûnõben voltak a megfigyelõ szeme elõl, az ábrázolt férfi vakmerõ, hajthatatlan és mégis alattomos természete valami szellemi újjászületés révén újonnan kirajzolódott.
Ilyesmit régi képeken gyakran megfigyelhetünk.
Lassanként olyan kifejezést képesek ölteni, amit a festõ (ha csak egy csepp is élt benne a mai festõk udvariasságából) álmában sem szándékozott volna pártfogójának arcképére festeni, mint jellemzõ arcvonást, de amelyrõl mégis rögtön nyilvánvaló, hogy kellemetlen igazságot nyilvánít egy emberi lélekrõl.
A festõ mélységes átérzése a modell belsõ tulajdonságairól jut ilyen esetekben kifejezésre, s még erõsebben kitetszik, miután a felületi színeket egybemossa az idõ.
Hepzibah a képre meredt, és megremegett tekintetétõl.
A kép eredetijének kijáró öröklött tisztelete nem engedte, hogy jellemét olyan keményen ítélje meg, mint amire az igazság felismerése késztette.
Mégis nézte a képet, mert ez az arc, úgy érezte, pontosabb, mélyebb betekintést adott neki annak az arcnak a titkaiba, amelyet az utcán csak az imént látott.
- Ugyanaz az ember! - mormolta magában -, akárhogyan mosolyog Jaffrey Pyncheon, ez az arc van a mosoly mögött!
Adjanak rá fekete sapkát, nyakfodrot, fekete köpenyt, egyik kezébe bibliát, másik kezébe kardot, akárhogy mosolyogjon... mindenki tudja, hogy az öreg Pyncheon támadt fel ismét!
Bebizonyította, hogy kicsoda: új házat is épített magának!
S talán új átkot is vont magára!
Így kavarogtak szegény Hepzibah fejében a régi idõk meséi.
Túl sokáig élt egyedül - jaj, túl sokáig lakott a Pyncheon házban -, végül talán már az eszére is átterjedt a fagerendák szuvasodása.
Jó lett volna, ha sétál egy kicsit a déli verõfényben, hogy elméjét épen tartsa.
Az ellentét varázsánál fogva most egy másik kép tûnt fel elõtte, olyan hibátlanul szépnek festve, amire aligha merészkedett volna mûvész ecsetje, mégis olyan finom pontossággal, hogy megtartotta az eredetihez való hasonlóságát.
Malbone miniatûrje ugyanarról a modellrõl készült, de elmaradt Hepzibah levegõben összeálló képe mögött, mert ezt az erõs érzelem és fájdalmas emlékezés vetítette eléje.
Szelíd, finom, derûsen szemlélõdõ arc, telt, piros ajkakkal, amelyeken mosoly készülõdik, amit pupilláinak meleg felcsillanása elõre sejtet.
Nõies vonások, elválaszthatatlanul összeforrva a férfiúi tulajdonságokkal.
Ez utóbbi jellegzetessége a miniatûrnek is megvolt; ilyen kép modelljérõl önkéntelenül azt gondolhatta az ember, hogy biztosan anyjára, egy bájos, szép asszonyra hasonlít, talán szépségéhez illõ kis határozatlansággal jellemében, amely csak annál kedvesebbé tette a vele való megismerkedést, és annál inkább megszerettette õt mindenkivel.
"Ó, igen - gondolta Hepzibah keserves bánattal szívében, s bizony e bánatnak csak könnyebb része csordult ki szempilláira -, anyját ítélték benne el!
Sohasem volt õ Pyncheon!"
De megszólalt a csengõ; ködös távolból hallatszott - ilyen messzire szállt le Hepzibah kisasszony emlékezetének mélységeibe.
Mikor a boltba lépett, egy öregembert talált ott, a Pyncheon utca szegény lakóját, aki évek óta bejáratos volt már a házba.
Kortalan ember volt, mintha mindig is fehér lett volna a haja, ráncos az arca, és sohasem lett volna egynél több foga, az is szuvas, elöl a felsõ állkapcsában.
Hepzibah is jól elõrehaladt már a korban, de nem emlékezett olyan idõre, amikor Venner bácsi - mert így hívta az egész szomszédság - ne járkált volna föl-le az utcában kissé hajlott háttal, és elõbb a kavicson, majd késõbb a kövezeten erõsen csoszogva.
Mégis volt benne valami szívós és fiatalos, ami nemcsak hogy napról napra tovább éltette, hanem arra is képessé tette, hogy betöltsön egy helyet, amely nélküle üres lett volna ebben az egyébként nagyon is zsúfoltnak tetszõ világban.
Lassú és csoszogó léptekkel megbízatásokat intézni - habár az ember nemigen hitte, hogy ilyen tempóban odaérhet valahová -, egy kis háztartás néhány láb fáját felfûrészelni, darabokra szedni egy régi hordót, felhasogatni aprófának egy fenyõdeszkát, nyáron felesbe felásni valamely kis bérlemény kertjét, télen ellapátolni a havat a járdáról, és utat ásni a háztól a fáskamráig vagy a ruhaszárítóig; ez csak néhány a fontos feladatok közül, amelyeket Venner bácsi látott el mintegy húsz környékbeli családnál.
Ebben a körben ugyanazokat az elõjogokat élvezte, és feltehetõleg legalább annyi szeretetteljes érdeklõdésben volt része, mint egy lelkésznek hívei körében.
Nem mintha tizedbe kérte volna a disznót, csak a tiszteletadásnak egy másik, analóg formáját várta el: minden reggel körbejárt, hogy összeszedje a konyhai hulladékot és az ebédmaradékot, mert azon hizlalta a disznaját.
Fiatalabb korában - mert végül is volt olyan szóbeszéd, hogy egykor, ha nem is fiatal, de valamivel fiatalabb volt - általában inkább úgy gondolták, hogy híjával van az észnek, mint úgy, hogy túl sok van neki.
Igazság szerint csak azzal vonta magára ezt az elítélõ véleményt, hogy szinte egyáltalán nem törekedett sikerre, mint más ember, és csak azt a szegényes és igénytelen helyet foglalta el a mindennapi életben, amely azoknak jár ki, akiket félnótásnak tartanak.
Most azonban, vénséges vén korában - akár azért, mert hosszú és kemény tapasztalata valóban megvilágította elméjét, akár azért, mert gyengülõ ítélete elvette azt a képességét, hogy pontosan értékelje magát - a tisztes agg úgy viselkedett, mint aki nem csekély bölcsesség birtokában van, és ezt el is hitték róla.
Idõnként meg csaknem költõi vénát lehetett sejteni benne - zöld moha, falon nõtt virág volt az elméjének apró korhadásain, és bájjal ruházott fel olyasmit, ami fiatal vagy középkorú éveiben közönséges, sõt tán közhelyszerû lett volna.
Hepzibah tiszteletben tartotta, mert régi név viselõje volt, és elõdei annak idején nagy hírnévnek örvendtek a városban.
De még nagyobb ok volt bizonyos családias tiszteletadásra az a körülmény, hogy Venner bácsi volt a legrégibb ebben az utcában, dolgok, emberek közt egyaránt, kivéve a hétormú házat, s talán még a szilfát, amely beárnyékolta.
Most hát ez a pátriárka tette tiszteletét Hepzibah-nál, egy használt, de divatos szabású, kék kabátban, amely feltehetõleg valamely jól öltözött hivatalnok kiselejtezett ruhadarabjaiból került ki.
A nadrágja viszont - hát az vitorlavászonból készült, és a szára kicsit rövid volt, s az ülepén szokatlanul kiöblösödött, viszont mégis valahogy illett az alakjához, amit a másik ruhadarabról egyáltalán nem lehetett elmondani.
A kalapja sem illett ruhájának semmi részéhez, a fejére is csak kevéssé.
Így hát Venner bácsi roppant sokoldalú öregúr volt, különbözõ korszakokból összefoltozva, korok és divatok rövidre szabott története.
- Lám, lám, mégis rászánta magát a kereskedésre - mondta -, az ám, a kereskedésre!
Nahát, igazán örülök, hogy ezt látom.
A fiataloknak sohasem lenne szabad munka nélkül élni a világban, de még az öregeknek sem, ha csak a csúz meg a szaggatás utol nem éri õket.
Már megmutatta nekem is a fogát, és azt hiszem, nem kell két év, s búcsút veszek a vállalkozásaimtól, visszavonulok a farmomra.
Tudja, a nagy téglaházba, a népek úgy szokták hívni: dologház, pedig én elõre teszem meg a dolgomat, és oda azért megyek, hogy nyugtom legyen, és szórakozzam egy keveset.
És örülök, hogy maga is munkához látott, Hepzibah kisasszony.
- Köszönöm, Venner bácsi - szólt Hepzibah mosolyogva; mindig barátságos érzülettel volt az egyszerû, beszédes öregember iránt.
Ha látogatója asszony lett volna, valószínûleg elutasítja a bizalmaskodást, amelyet így egészében elfogadott.
- Bizony ideje is, hogy elkezdjem a munkát!
Vagyis inkább, az igazat megvallva, éppen akkor fogtam bele, amikor már abba kellene hagyni.
- Jaj, ne mondjon ilyet, kedves Hepzibah kisasszony! - válaszolta az öregember.
- Hiszen még olyan fiatal.
Bizony alig éreztem magamat fiatalabbnak, mint amilyen most vagyok, olyan kevés ideje, hogy a régi ház körül láttam játszani, egész pöttömke volt még akkor!
Mégis azt hiszem, gyakrabban csak a küszöbön ült, és nézett kifelé az utcára nagy komolyan, mert olyan komoly forma volt az arca, valóságos kis felnõtt arca volt, akkor is, amikor még csak a térdemig ért.
Úgy tûnik, mintha csak az imént lett volna, és a nagyapja, vörös köpenyében, fehér parókában és háromszögletû kalapban, sétapálcával jött kifele a házból, és milyen elõkelõen lépett az utcára!
Azoknak a régi uraknak, akik még a forradalom elõtt éltek, igen elõkelõ szokásaik voltak.
Ifjúkoromban a város nagy emberének általában "ennek vagy annak a királya" titulus járt, s ha a feleségének nem is "királyné", de legalábbis úrhölgy.
Manapság senki sem merné magát semmi címen királynak hívatni, sõt, ha valaki egy kicsit magasabban érzi magát az egyszerû népeknél, annál mélyebbre hajol hozzájuk.
Tíz perce találkoztam az unokatestvérével, a bíróval, és úgy tûnik, úgy ahogy voltam, ponyvából szabott nadrágban, a bíró megemelte elõttem a kalapját!
De arra egészen biztosan emlékszem, hogy meghajtotta magát, és rám mosolygott!
- Igen - szólt Hepzibah, de akaratlanul is keserûség vegyült a hangjába -,az én Jaffrey bátyámról sokan úgy vélekednek, hogy roppant kellemes mosolya van!
- Bizony, azt meg kell adni! - válaszolta Venner bácsi.
- Ez pedig elég szokatlan egy Pyncheonnál; mert kérem, bocsássa meg, Hepzibah kisasszony, hogy így szólok, de mióta a világ világ, sohasem tartották õket barátságos népeknek.
Nemigen lehetett soha a közelükbe férni.
Mégis, látja, Hepzibah kisasszony, szeretném megkérdezni, hogy ha megenged ennyit egy öregembernek, miért nem jön most ide Pyncheon bíró úr, amilyen szép vagyona van, és miért nem mondja azt az unokatestvérének, hogy rögtön csukja be a boltocskáját?
A kisasszonynak becsületére válik, hogy dolgozik, de a bíró úrnak nem válik becsületére, hogy engedi!
- Nagyon kérem, Venner bácsi, ne beszéljünk errõl! - szólt Hepzibah elutasítóan.
- Annyit persze meg kell mondanom, hogy nem Pyncheon bíró úr hibája, ha magam keresem meg a kenyeremet.
És azért sem õt lehet majd okolni - tette hozzá kicsit kedvesebben, eszébe jutván Venner bácsi korával járó elõjogai és bizalmaskodásának voltaképpeni szerénysége -, ha apránként én is úgy gondolnám jónak, hogy magával tartsak a farmjára.
- Az én farmom igazán nem rossz hely! - kiáltotta az öregember vidáman, mintha a Hepzibah említette remények valóban szívderítõek lennének.
- Bizony jó hely az a téglából épült farm; és azoknak éppen, akik jó társaságot keresnek ott, mint majd én is.
Néha télen, sötétedéskor, igazán szeretnék már köztük lenni; hiszen unalmas egy magamfajta öregembernek, hogy óraszámra csak szunyókáljon, s közben fel-feléledjen, versenyben a rossz huzatú kályhával.
Télen is, nyáron is csak jót lehet mondani az én jövendõ farmomról!
Õsszel pedig mi lehetne kedvesebb, mint egy csûr vagy egy farakás napsütötte oldalának támasztani az ember hátát, és átbeszélgetni a délutánt valakivel, aki ugyanolyan öreg, mint jómagam, vagy elvesztegetni a napot valami együgyûnek születettel, aki aztán tudja, hogyan kell lopni a napot, hiszen még a mi ügybuzgó jenkink sem bírnak rájönni, mit csináljanak vele, hogy hasznuk legyen belõle.
Becsületszavamra, Hepzibah kisasszony, nem hiszem, hogy valaha életemben olyan jó dolgom volt, mint amilyen, szerintem, majd a farmomon lesz, pedig a népek dologháznak hívják.
Hanem maga - hiszen maga még nagyon is fiatal -, sose kerül maga oda!
Meglátja, addig még valami jó szerencse éri.
Biztos vagyok benne.
Hepzibah úgy gondolta, hogy van valami különös öreg barátjának tekintetében és hangjában, azért teljes komolysággal nézett az arcába, és figyelt, próbálta kibogozni a titkos értelmet, amit rejteget elõle, pedig nem biztos, hogy volt benne ilyesmi.
Ha valakinek a sorsa kétségbeejtõ holtpontra jut, rendszerint annál fennköltebb és csodásabb álmokkal tartja magát felszínen, minél kevesebb kézzelfogható anyag áll rendelkezésére, amibõl szerény és ésszerû képét formálhatná a jobb sorsnak.
Így Hepzibah is, amíg a szatócsbolt berendezésén tûnõdött, öntudatlanul is állandóan azon ábrándozott, hogy a sorsnak valamely bûvészmutatványa majd csak beleavatkozik tervébe.
Például lehet, hogy az egyik unokabátyja - aki ötven éve Indiába hajózott, és azóta sem hallatott magáról - esetleg most visszatér, és örökbe fogadja õt roskatag agg korának támaszául, s elhalmozza gyöngyökkel, gyémántokkal, valamint keleti sálakkal és turbánokkal, végül pedig mérhetetlen gazdagságának egyedüli örökösévé teszi.
Vagy pedig a család angol ágának mostani feje, a képviselõ - a régebbi ág, az Atlanti-óceán innensõ oldaláról, nem sok kapcsolatot tartott fenn velük az utóbbi kétszáz esztendõben -, ez a kiváló úr most majd felszólítja Hepzibah kisasszonyt, hogy hagyja ott a roskadozó hétormú házat, és költözzék át rokonaihoz, szívesen látják a Pyncheon Hallban.
Hepzibah bizonyos kényszerítõ körülmények folytán nem fogadhatta volna el ezt a meghívást, épp ezért sokkal valószínûbb, hogy egy másik, az egy-két nemzedékkel elõbb Virginia államba emigrált, és ott híres ültetvényessé lett Pyncheonnak a leszármazottai, megtudván Hepzibah végromlását, mivel bennük már nagyvonalú virginiai vér is csörgedezik az eredeti New England- in kívül, egy ezerdolláros utalványt küldenek neki, finoman célozva arra, hogy e szívességet ezentúl évenként megismétlik.
Vagy pedig - és Hepzibah úgy gondolta, hogy ami ennyire jogos, annak elvárása nem lehet ésszerûtlen - a Waldo megyebeli örökség ügye végre-valahára a Pyncheonok javára fog eldõlni, és így nem szatócsboltot nyit majd, hanem óriási palotát építtet, annak legmagasabb tornyából néz le hegyre, völgyre, erdõre, mezõre és városra, mert az mind az övé, az õseitõl rámaradt birtok reá esõ része.
Ezek voltak ábrándjai, többek között hasonlókat dédelgetett magában régóta, és azért történt, hogy Venner bácsi rögtönzött biztatására elméjének szegény, csupasz falú, melankolikus kamrácskái különös ünnepi fényben ragyogtak fel, mintha abban a belsõ világban felgyújtották volna a gázcsillárokat.
De valószínû, hogy Venner bácsi semmit sem tudott Hepzibah dédelgetett légvárairól - hogyan is tudhatott volna? -, vagy talán komor szemöldökráncolása zavarta meg az öreget emlékei felidézésében, amint ez nála bátrabb emberekkel is megesett.
Annyi bizonyos, hogy nem elmélkedett tovább, hanem néhány bölcs tanácsot igyekezett adni Hepzibah-nak a bolt vezetésével kapcsolatban.
- Sose hitelezzen! Ne fogadjon el papírpénzt! - így hangzottak aranymondásai.
- Jól nézze meg, mennyi pénzt ad vissza!
Az ezüstöt ütögesse hozzá a négyfontos súlyhoz!
Ha angol félpennyt, vagy hamis rézpénzt akarnak adni, amilyen sok van a városban, ne fogadja el!
Amikor ráér, kössön gyerekeknek való zoknit és kesztyûcskéket!
Maga keverje az élesztõt, és maga csináljon gyömbérsört!
Hepzibah még meg sem emésztette ezeket az apró, kemény bölcsességpirulákat, amikor Venner bácsi kinyilatkoztatta utolsó, és amint mondta legfontosabb tanácsát, mégpedig a következõt:
- Derûs arccal fogadja a vevõit, és mosolyogjon rájuk szépen, mikor odaadja nekik, amit kérnek!
Állott holmi is - szép, meleg, napsugaras mosolyban fürösztve - jobban elkel, mint a friss, ha szemöldököt ráncol hozzá.
Erre a legutolsó bölcsességre Hepzibah oly mély és nehéz sóhajjal válaszolt, hogy az csaknem elsodorta Venner bácsit a helyérõl, mint egy tépett falevelet, hisz az is volt - az õszi vihar elõtt járó szél.
Amikor magához tért, elõrehajolt, és öreg arcán mély érzéssel, közelebb hajolt az idõs hölgyhöz.
- Mikorra várja haza? - suttogta.
- Mire gondol? - kérdezte Hepzibah elsápadva.
- Vagy hát nem akar beszélni róla? - szólt Venner bácsi.
- Jól van, jól van!
Nem kell beszélni róla, bár igaz, ami igaz, az egész városban tudják már.
Én emlékszem rá, Hepzibah kisasszony, olyan régrõl, mikor még nem is tudott járni!
A nap fennmaradó részében Hepzibah még alkalmatlanabb boltosnak mutatkozott, mint elsõ próbálkozásai során.
Olyan volt, mint az alvajáró; vagy még inkább talán érzelmei éltek most olyan eleven életet, hogy minden külsõ jelenség valószerûtlenné vált, mint a hajnali félig éber álom gyötrõ rémalakjai.
Gépiesen megjelent a bolti csengõ gyakori hívására, és ha vevõi kértek tõle valamit, bizonytalan szemmel tapogatózott a polcokon, egyik árucikket kínálva a másik után, s félretéve pontosan azt - amint hitték, merõ rosszakaratból -, amelyet épp kértek tõle.
Szomorú zavar áll be valóban, amikor a szellem így a múltba téved, vagy a még félelmesebb jövõbe, vagy más módon haladja túl a végtelen térségnek határát, amely közte és a valóságos világ között tátong; a test magára marad, irányzék nélkül kormányozza magát, ahogy lehet, nem sokkal különben, mint amennyire az állati lét gépezete lehetõvé teszi.
Olyan állapot ez, mint a halál, csakhogy nincs meg benne a halál utolérhetetlen kiváltsága, a nyugalom, amely megszabadítja a halandót a gondoktól.
Az aztán a legrosszabb, amikor az elvégzendõ kötelességek apró-cseprõ kicsiségek, amilyenek most is zaklatták az öreg hölgy merengõ lelkét.
A sors kegyetlen szeszélye úgy hozta, hogy a délután folyamán állandó nagy forgalom volt a boltban.
Hepzibah ide-oda botladozott kis üzlethelyiségében, és a lehetõ legképtelenebb balfogásokat követte el, egyszer tizenkét, másszor hét viaszgyertyát kötött össze tíz helyett, egy font gyanánt, gyömbért adott skót burnót helyett, biztosítótût varrótû helyett és fordítva, elvétette a visszajáró pénzt, néha a vásárló kárára, néha a magáéra, de többnyire inkább a magáéra, és ez így ment egész délután; mindent megtett, de csak nagyobb zûrzavar lett belõle, s mikor végre befejezte a reggeltõl estig tartó robotot, megnézte a kasszafiókot, és kimondhatatlan meglepetésére csak néhány pénzdarabot talált benne.
Sok kínos sürgés-forgás ellenére az egész bevétel összesen talán hat rézgaras volt, meg egy gyanús kilencpennys, amely végül is szintén rézgarasnak bizonyult.
Ezen az áron, vagy hát bármi áron, boldogan állapította meg, hogy a nap véget ért.
Azelõtt még egyszer sem érezte soha, hogy hajnal és naplemente között ilyen elviselhetetlenül hosszú idõ telt el, hogy ilyen terhes lett volna minden tennivaló, és hogy talán bölcsebben nem is cselekedhetne, mint most azonnal, fásult nemtörõdömséggel végigfeküdni a földön, és hagyni, vágtasson keresztül rajta az élet minden terhével és gyötrelmével.
Utolsó hadmûvelete a néger meg az elefánt kis hódolójához kapcsolódott, aki ezúttal egy tevét akart felfalni.
Hepzibah szórakozottságában elõször egy fadragonyost adott neki, azután egy marék golyót, de egyik sem felelt meg a kis vevõ egyébként mindenevõ étvágyának, míg végül az egész természetrajz fellelhetõ mézeskalács-figuráit a kezébe nyomta, és kituszkolta az ajtón.
Akkor azután begöngyölgette a csengõt egy félig kész kötött harisnyába, és a tölgyfa rudat keresztbe tette a boltajtón.
Amíg ezt cselekedte, egy omnibusz állt meg a szilfa lombja alatt.
Hepzibah szíve a torkában dobogott.
Távol, ködös távolban volt már a múltnak az a tája, ahonnét egyetlen vendégét várta, s e hosszú úton sehol sem sütött ki a nap!
Vajon õ érkezett volna meg?
Valaki mindenesetre elindult az omnibusz túlsó végébõl az ajtaja felé.
Kiszállt egy úr, de csak azért, hogy lesegítsen egy fiatal lányt, aki ugyan nem szorult rá erre a segítségre, karcsú alakja könnyedén ereszkedett le a lépcsõkön, s a legalsóról egy kis ugrással a járdán termett.
Lovagjának kedves kis mosollyal mondott köszönetet, amelynek vidám ragyogása visszatükrözõdött a fiatalember arcán, amikor újra felszállt az omnibuszra.
A lány a hétormú ház felé fordult, közben pedig az omnibuszkalauz a ház bejáratához, nem a boltajtóhoz, hanem a fõbejárathoz vitt egy könnyû bõröndöt és egy kalapdobozt.
Jó erõsen megrántotta a vaskopogtatót, azután otthagyta utasát és annak poggyászát a küszöbön, és visszatért az omnibuszhoz.
"Ki lehet ez? - gondolta Hepzibah, látószerveit a legvégsõ határig kiélezve.
- Ez a lány biztosan eltévesztette a házat!"
Nagyon csendes léptekkel az elõcsarnokba ment, és kilesett a kapu poros kémlelõ ablakán; õ maga láthatatlan maradt, de jól láthatta a fiatal lány pirosló, rendkívül vidám arcát, és hogy azért jelent meg a hétormú ház kapuja elõtt, hogy bebocsátást nyerjen.
Olyan arc volt ez, amely elõtt minden ajtó önként kinyílt volna.
A fiatal lány üde volt, természetes, s mégis szemmel láthatóan rendszeretõ és a közösség szabályaihoz alkalmazkodó, és valamiképpen nagy ellentétben állt mindennel, ami e pillanatban körülvette.
Sem a ház sarkán burjánzó gazok piszkos és csúf pompája, sem a súlyosan elõrecsüggõ elsõ emelet, mely árnyékot vetett rá, sem a kapu keretének idõ koptatta díszítései - semmi, de semmi sem illett az õ légköréhez.
De amint a napsugár akármilyen gyászos helyre süt, nyomban az egész környezetet magához vidámítja, a lánnyal is így történt, ahogy megállt a kapuban.
És magától értetõdõen tárult ki elõtte a kapu is, hogy bebocsássa.
Az agg hölgy is, mert elsõ gondolatai szigorúan elutasítók voltak, hamarosan úgy érezte, hogy a kaput be kellene rántani, s a rozsdás kulcsot megfordítani az akaratos zárban.
"Talán Phoebe - kérdezte magában.
- Biztosan a kicsi Phoebe; senki más nem lehet -, és van is benne valami, ami az apjára emlékeztet!
De vajon mit keres itt?
Azért jellemzõ a vidéki rokonra, hogy csak így rátör szegény nénjére, anélkül hogy legalább egy nappal elõbb értesítené, vagy megkérdené, szívesen látják-e.
Nos, azt hiszem, éjszakára szállást kell neki adnom, de holnap visszaküldöm a kislányt az édesanyjához!"
Phoebe, emlékezzünk rá, a Pyncheonoknak az a legifjabb leszármazottja volt, akit már említettünk, New England egyik falujában született, olyan vidéken, ahol részben még megõrizték a rokoni kapcsolatok régimódi felfogását és a hozzá tartozó szokásokat.
Az õ ismerõsei között nem volt illetlenség, hogy a rokonok meglátogassák egymást, meghívás, illetõleg szertartásos elõrejelzés nélkül.
Mégis, itt tekintettel kellett lenni Hepzibah kisasszony zárkózott életmódjára, úgyhogy írtak is neki levelet, be is dobták, hogy tudassák vele Phoebe látogatását.
Ez az episztola ott is lapult már három vagy négy napja a levélkihordó zsebében, csak minthogy ez idõ szerint nem volt ezen kívül semmi dolga a Pyncheon utcában, még nem ejtette módját, hogy ellátogasson a hétormú házba.
"Nem! Legfeljebb egy éjszakára maradhat! - mondta magában Hepzibah, amíg kinyitotta a kaput.
- Alighanem nagyon zavarná Cliffordot, ha itt találná."
V. Május és november
Phoebe Pyncheon aznap, mikor megérkezett, a régi ház egyik, kertre nyílóhálószobájában aludt.
A szoba keletre nézett, úgyhogy már kora hajnalban bíbor izzású fény áradt be az ablakon, s a piszkos tapétát és mennyezetet saját színébe vonta.
Phoebe ágya el volt függönyözve, sötét, ódivatú ágymennyezet borult rá, és körös-körül nehéz oldalfüggönyök, hajdan gazdag, sõt fényûzõ anyagok, most csak sötétséget terjesztettek Phoebe körül, mint valami fekete felhõ, éjszakát teremtve abban a sarokban, holott másutt már kivilágosodott.
De a hajnali fény mégis behatolt az ágy lábánál lévõ résen át, a két elfakult függöny között.
Amikor ott találta az újonnan érkezett vendéget - arcán a hajnaléhoz hasonló pírral és tagjaiban a tûnõ álom enyhe bizsergésével -, megcsókolta a homlokát.
Olyan becézés volt ez, amellyel a harmatos szûz - az örök Hajnal - illeti alvó húgát, részint ellenállhatatlan vonzalomból, részint kedves intésképpen, hogy ideje felnyitni már a szemét.
A fény csókjának érintésére Phoebe csendesen felébredt, egy pillanatig nem tudta, hol van, és hogy kerültek ágya köré a nehéz függönyök.
Semmi sem volt egészen világos, csak annyi, hogy bármi történjék is azután, elõször is úgy illik, hogy fölkeljen, és imádkozzék.
A szoba rideg berendezése még inkább imádkozásra buzdította, különösen a magas, egyenes székek, egyik ezek közül az ágya mellett állt, mintha csak valami ódivatú személy egész éjjel ott ült volna, és épp idejében tûnt volna el ahhoz, hogy ott ne találják.
Phoebe felöltözött, kikukucskált az ablakon, és meglátott a kertben egy rózsabokrot.
Magas bokor volt, dús növésû, ezért fel volt kötve a ház falához, és valósággal elborították egy ritka és csodálatos szép fehér rózsafajta virágai.
Amint a lány késõbb fölfedezte, sok virágnak penész vagy üszög volt a belsejében, de messzirõl nézve olyan volt a rózsabokor, mintha azon a nyáron ültették volna át ide Éden kertjébõl, a földdel együtt, amelyben gyökerezett.
Az igazság azonban az, hogy bizonyos Alice Pyncheon ültette - ez Phoebének üknagynénje volt - olyan földbe, amelyet kerti ágyásként mûveltek, és amely a növényi rothadás anyagával gazdagodott idestova már kétszáz éve.
Mégis, bár régi földbõl nõttek, a virágok üde és drága illatot árasztottak teremtõjük felé, és ez tisztább és kedvesebb hódolat lett attól, hogy Phoebe lehelete is belevegyült, amint felszállt az ablaka elõtt.
A lány most lesietett a csikorgó, szõnyegtelen falépcsõn, ki egyenesen a kertbe, szedett egypár rózsát a legszebbjébõl, és felvitte a szobájába.
Phoebe egyike volt azoknak, akik kiváltságos örökségül hozták magukkal, hogy környezetükben mindent a legügyesebben tudnak elrendezni.
E szerencsés kiválasztottakat a természetükbõl folyó titokzatos erõ arra képesíti, hogy a környezõ tárgyak rejtett értékeit mind felszínre hozzák, lakályossá és barátságossá varázsolják a helyet, amely, akármilyen rövid idõre is, otthonuk.
Még a vadon közepén összetákolt kunyhó is otthonossá válik, ha ilyen nõ száll meg benne, akár csak egy éjszakára is, és otthonos jellegét sokáig megõrzi, amikor lakója már réges-rég eltûnt a környezõ lombok és árnyékok között.
Nem kevesebb boszorkányos adottság kellett ahhoz, hogy Phoebe sivár, kedélytelen, poros kis szobájából emberi otthon váljék, mert olyan régen nem lakott benne senki - csak pókok, egerek, patkányok és kísértetek tanyája volt -, hogy a pusztulás mélabúját árasztotta, és szinte el sem képzelhetõ, hogy boldog órát is töltöttek benne.
Lehetetlenség megmondani, hogyan s mint ügyeskedett Phoebe.
Nem elõzetes terv szerint csinálta, csak arrébb tett valamit itt is, ott is, egy-két bútort erõsebb fénybe, másokat az árnyékba tolt, felkötött vagy leengedett egy-egy ablakfüggönyt; és fél órán belül elérte, hogy lakosztálya vendégszeretõ mosollyal fogadhatta, aki belépett.
Pedig csak az elmúlt este volt, hogy nagyon is az aggszûz szívére vallott a szobácska, mert sem napfény, sem otthonos tûz melege nem hatolt egyikbe sem, és évek óta csak kísértetek vagy kísértõ emlékek látogatták mindkettõt.
E rejtélyes varázslatnak még egy megkülönböztetõ jegye volt.
A hálószoba, kétségtelen, sok változatos tapasztalatot elraktározott már, mint az emberek életének színhelye. Nászéjszakák boldogsága viharzott át rajta, újszülött halhatatlanok elsõ lélegzésének s öregek halálának színhelye volt.
Mégis - lehet, hogy a fehér rózsáknak volt köszönhetõ, lehet, hogy valami más, rejtett erõnek, érzékeny ösztönû ember azonnal észrevehette, hogy most ifjú hajadon hálószobája: tiszta lélegzése s derûs gondolatai a régi bûnök, szenvedések nyomát is elûzték innen.
Vidám álomképei az éjszaka folyamán kiûzték innét a mélabút, és ezek jártak vissza most a komorabb kísértetek helyett.
Amikor mindent kedvére elrendezett, Phoebe kiment a szobából, és ismét lefelé indult a kertbe.
Már elõbb észrevette, hogy a rózsabokor mellett sok másfajta virág is nõ gondozatlanul, elvadulva, egymás fejlõdését akadályozva (amint gyakran tapasztalható az emberi társadalomban is) a mûveletlen összevisszaság zûrzavarában.
A lépcsõ tetején azonban összetalálkozott Hepzibah-val, s õ, mivel korán volt még, behívta egy szobába, melyet budoárjának nevezett volna, hogyha ismeretei közt szerepel ez a francia szó.
Szétszórva néhány régi könyv hevert benne, s volt ott egy munkakosár és egy poros íróasztal, s egyik oldalán egy nagy, fekete, különös bútordarab, az öreg hölgy úgy mondta Phoebének, hogy spinétnek, azaz csembalónak nevezik.
Leginkább koporsóra hasonlított, és valóban - mert évek óta nem játszottak már rajta, ki sem nyitották - rengeteg holt muzsika szorulhatott belé, ami levegõ híján belefulladt a hangszerbe.
Úgy tudták, hogy a húrjait nem érintette emberi ujj Alice Pyncheon ideje óta, aki az andalító zene mûvészetét Európában tanulta.
Hepzibah hellyel kínálta ifjú vendégét, azután odatolt egy másik széket, és leült közvetlenül melléje, s olyan komor tekintettel vizsgálta Phoebe csinos, törékeny alakját, mintha titkos mozgatóit, cselekvésének rugóit akarta volna feltárni.
- Phoebe húgom - szólalt meg végre -, az az igazság, nem is tudom, hogyan lássalak vendégül.
Ezek a szavak nem hangzottak olyan nyersen és barátságtalanul, amint az olvasó gondolná, mert elõzõ este, mielõtt aludni tértek volna, kibeszélték magukat egymással, úgyhogy bizonyos fokig már értették egymást, kölcsönösen.
Hepzibah most már eleget tudott ahhoz, hogy helyesen ítélje meg Phoebe körülményeit, melyeket anyja második házassága idézett elõ, és amelyek kívánatossá tették, hogy máshol keressen magának otthont.
És nem alkotott hamis véleményt Phoebe jellemérõl sem, a termékeny aktivitásról, mely áradt belõle - ez a New England-i nõk egyik legértékesebb tulajdonsága -, arról az erõrõl, amely elindította a világba, úgy mondhatjuk, szerencsét látni, mégis azzal a határozott, önérzetes feltett szándékkal, hogy mindenütt hajt õ annyi hasznot, amennyire más neki hasznára lesz.
Természetes, hogy elõször Hepzibah-hoz ment, mint egyik legközelebbi rokonához, de egyáltalán nem volt szándékában, hogy kierõszakolja magának állandó segítségét, csak egy vagy két hétre tervezte ott tartózkodását, de ha mindkettõjüknek üdvösnek bizonyul, meg is nyújthatja.
Így Hepzibah kissé nyers kijelentésére Phoebe ugyanolyan õszintén, csak jóval vidámabban válaszolt:
- Kedves néném, nem tudom, mi hogy lesz - mondta.
- Csak úgy gondolom, sokkal inkább illünk egymáshoz, mint hinné.
- Igazán helyes kislány vagy, most már látom - folytatta Hepzibah -, ami ezt illeti, igazán nem haboznék.
Hanem, Phoebe, az én házam túlságosan szomorú hely egy fiatal lánynak.
Befúj a szél, beszivárog az esõ, a padláson és az emeleti szobákba még a hó is beesik télen, de a nap nem süt ide soha!
Én pedig - láthatod, milyen vagyok, rosszkedvû, magányos öreg nõ (bizony, lassan már öregnek kell neveznem magam, Phoebe), a természetem, sajnos, nem a legjobb, és mindig olyan rossz kedvem van, hogy rosszabb nem is lehetne.
Nem tudok neked kellemes életet nyújtani, Phoebém, és ráadásul még annyim sincs, hogy akár száraz kenyérrel is ellássalak.
- Meglátja majd, milyen jókedvû lány vagyok én - válaszolta Phoebe mosolyogva, mégis szelíd méltósággal -, úgy is gondoltam ám, hogy megkeresem itt a kenyeremet.
Tudja, nem Pyncheonnak neveltek engem.
Sokat lehet tanulni egy New England-i faluban.
- Ó, Phoebe - sóhajtott Hepzibah -, azzal a tudással itt nem sokra mégy!
Arra pedig még gondolni is rossz, hogy ifjú éveidet ezen a szomorú helyen vesztegesd el.
Egy-két hónap kell csak, s az arcod már nem lesz ilyen rózsás.
Nézz rám! - az ellentét csakugyan szembeszökõ volt. - Látod, milyen sápadt vagyok!
Én azt hiszem, hogy az ilyen ósdi ház pora meg a korhadása ártalmas a tüdõre.
- Ott a kert, a virágokat ápolni kell - szólt Phoebe.
- A friss levegõn mozogni egészséges dolog.
- S végül, gyermekem - kiáltotta Hepzibah, és hirtelen felállt, mint aki le akarja zárni a beszélgetést -, nem én döntöm el, ki lehet vendége vagy lakója a hétormú háznak.
Hamarosan megérkezik a gazdája.
- Pyncheon bíróra gondol? - kérdezte meglepõdve Phoebe.
- Dehogy a bíróra - válaszolta haragosan az unokanõvére.
Addig, amíg én élek, az át nem lépi a küszöbömet!
Nem!
Hanem akinek a képét mindjárt megmutatom.
Kiment a szobából, és a miniatûrrel tért vissza, amelyrõl már szóltunk.
Phoebének adta, és közel hajolt hozzá, gyanakvó figyelemmel kémlelve a lány arcát, hogyan változnak az arcvonásai, amint a képet nézi.
- Nos, hogy tetszik ez az arc? - kérdezte Hepzibah.
- Szép!
Csodaszép! - mondta Phoebe elragadtatással.
- Olyan kedves, amilyen csak férfiarc lehet, nem is tudok elképzelni szebbet.
Van valami gyermekies kifejezés rajta, de mégsem gyerekes, és rögtön megkapja az ember szívét!
Ilyen embernek nem szabad szenvednie.
Mindent megtennék érte, hogy megkíméljem gondtól, bajtól.
Hepzibah néném, ki ez?
- Sosem hallottál - suttogta Hepzibah feléje hajolva  Clifford Pyncheonról?
- Nem, soha!
Azt hittem, hogy nénémen meg Jaffrey bátyámon kívül nem él több Pyncheon - felelte Phoebe.
- Mégis hallottam már Clifford Pyncheon nevét.
Igen, hallottam!
Vagy apám, vagy anyám említette, de mintha õ már rég meghalt volna?
- Az ám, kislányom, lehet, hogy úgy van - válaszolt Hepzibah mélyrõl jövõ szomorú nevetéssel -, de tudod, az ilyen régi házban a holtak mindig visszajárnak!
Meglátjuk.
S aztán, Phoebe húgom, mivel látom, hogy mindazok után, amiket elmondtam neked, nem vesztetted el a bátorságodat, remélem, nem válunk el egymástól egyhamar.
Amíg jobb nem adódik, érezd jól magad ebben az otthonban, amilyet nyújtani képes neked a nénéd.
Ezután a kimért, bár cseppet sem rideg vendéglátó kijelentés után arcon csókolta Phoebét.
Lementek a konyhába, és ott Phoebe rögtön sürögni-forogni kezdett a reggeli körül, nem mintha magának akarta volna kisajátítani ezt a feladatot, csak mert vonzotta a munka, vele született rátermettségének mágneses erejével.
A ház úrnõje eközben, mint a merev, nehezen alkalmazkodó emberek szokása, többnyire félreállt; szeretett volna segíteni, de tudta, hogy vele született félszegségével inkább csak útban lenne.
Phoebe és a tûz, melyen a teavíz forrott, pirosan és vidáman hatékonykodott, s mindegyik a maga helyén lényeges volt.
Hepzibah úgy meredt Phoebére hosszú egyedüllétének megszokott tompaságából, mint egy külön, elvarázsolt világból.
Mégsem tudott ellenállni neki, érdekelte, sõt felvidította új lakótársának csodálatos adottsága, ahogyan a körülményekbe beleilleszkedett, s az egész házat rozsdás, ócska felszerelésével együtt rögtön a maga céljaira tudta használni.
Mégis bármit tett, láthatóan erõfeszítés nélkül végezte, csengõ énekszóval, amit rendkívül kellemes volt hallani.
Olyan volt természetes dalolásával, mint az éneklõ madár a lomb között; vagy arra kellett gondolnia az embernek, hogy az élet árja úgy csörgedez át rajta, mint a patak egy kedves, árnyékos völgyön át.
Tevékeny lelkére vallott, mely örömét leli a tevékenységben, s így szépséget vitt a New England-i tulajdonság, a puritanizmus régi, komor szövetébe, aranyszálat font bele.
Hepzibah végül ezüstkanalakat hozott elõ, családi címerrel, majd porcelán teáskészletet, melyre groteszk ember, madár, állatfigurák és egzotikus táj volt festve.
Az ábrázolt emberalakok különös tréfacsinálók voltak egy külön világban, amely színeiben is élénk és ragyogó volt, s cseppet sem fakult meg, pedig a teáskanna és a hozzávaló kis csészék olyan régóta megvoltak már, amióta a teaivás szokása maga.
- Ükanyád nagyanyja kapta ezeket a csészéket nászajándékba - szólt Hepzibah Phoebéhez.
- Devanport lány volt, jó családból való.
Talán az elsõ teáscsészék voltak ezen a gyarmaton - ha csak egy elrepedne közülük, szívem repedne vele.
De hát ostobaság egy teáscsészét így említeni, amely olyan könnyen törik, ha arra gondolok, mit éltem meg, és mégsem tört össze a szívem.
A csészéket talán Hepzibah ifjú lánykorában használták utoljára, úgy hogy vastagon ült rajtuk a por, el kellett õket mosni, és Phoebe olyan aprólékos gonddal mosogatta el a csészéket, hogy a felmérhetetlen becsû porcelán tulajdonosa is meg lehetett vele elégedve.
- Milyen ügyes kis háziasszony vagy! - kiáltott fel a ház úrnõje mosolyogva, s ugyanakkor olyan ijesztõen ráncolva szemöldökét, hogy mosolya olyan volt, mint a viharfelhõ alól kisütõ napfény.
- Máshoz is így értesz?
A könyvolvasáshoz is értesz úgy, mint a teáscsészék mosogatásához?
- Sajnos, nem egészen - válaszolta Phoebe, és elnevette magát azon, ahogy Hepzibah a kérdést feltette.
- De tavaly nyáron kisiskolásokat tanítottam a kerületünkben, s azt még most is csinálhatnám.
- Ó, nagyon szép - szólt az öreg hölgy, s kiegyenesítette a hátát.
- De azt hiszem, ezek a dolgok anyai ágról szálltak rád.
Sohase hallottam, hogy egy Pyncheon értett volna ilyesmihez.
Különös, mégis való igaz, hogy az emberek rendszerint éppoly hiúk a fogyatékosságaikra, mint a képességeikre, Hepzibah is hiú volt arra, amit a Pyncheonok minden hasznos tevékenységre való velük született alkalmatlanságának mondhatnánk.
Örökletes tulajdonságnak tartotta ezt, s talán az is volt, de, sajnos, beteges vonás, aminõ gyakran öröklõdik olyan családokban, amelyek hosszú ideig maradnak a társadalom felszínén.
Mielõtt felkeltek volna a reggeli mellõl, éles hangon megszólalt a bolti csengõ, Hepzibah elsápadt, s olyan kétségbeesett arccal tette le utolsó csésze teáját, hogy aki látta, igazán megszánhatta.
Ha valamely elfoglaltságot gyûlölünk, a második nap általában rosszabb az elsõnél: tagjaink még sajognak a vallatástól, s máris fordulhatunk vissza a kínpadra.
Hepzibah mindenesetre végképp beletörõdött, hogy soha, de soha nem fogja megszokni e nyûgös, zaklató kis csengõnek a hangját.
Ahányszor felhangzott, mindig ugyanolyan váratlanul és sértõn érintette kényes idegeit.
Most pedig kimondhatatlanul nehezére esett, hogy vevõt fogadjon, amikor a címeres kanalakkal s a régi porcelánnal kicsit megint az elõkelõség illúzióiba ringatta magát.
- Kedves néném, ne fáradjon! - kiáltotta Phoebe, s már föl is állt.
- Ma én leszek a boltos.
- Te, kislányom? - kiáltott Hepzibah.
- Hogy érthetne ehhez egy falusi kislány?
- Mindent én vásároltam be a faluban az egész családnak - szólt Phoebe.
 S volt egy asztalom a búcsúban, többet árultam, mint akárki.
Az ilyesmit nemigen kell tanulni, ez csak olyan ügyesség, amit - erre már elmosolyodott -, azt hiszem, anyai ágról szoktak örökölni.
Majd meglátja, hogy éppen olyan ügyes vagyok boltosnak, mint háziasszonynak.
Az öreg hölgy Phoebe után lopakodott, és a folyosóról bekukucskált a boltba, kilesni, hogy sikerül a vállalkozása.
Az adott eset épp kissé kényes volt.
Egy öreg-öreg asszonyság, kissé rövid, fehér köpenyben, zöld szoknyában, nyakán arany gyöngysorral s egy háló fõkötõszerû alkalmatossággal a fején, nagyobb mennyiségû cérnát hozott, és egyet-mást cserélni akart érte.
Valószínûleg õ volt a városban az utolsó, aki öreg rokkája kerekét még mindig forgásban tartotta.
Érdemes volt hallgatni az idõs hölgy krákogó, mélyrõl jövõ szavait és Phoebe kellemes hangját, mint sodorta õket össze egy fonallá a beszélgetés, s még inkább alakjukat összehasonlítani, az egyik könnyed és viruló, a másik fonnyadt, reszketeg, csak a pult van köztük, más vonatkozásban viszont háromszor húsz év.
Ami az alkut illeti, vénséges vén ravaszság és cselvetés mérte össze erejét Phoebe veleszületett igazságérzetével és éles elméjével.
- No, ugye, hogy sikerült? - kérdezte Phoebe nevetve, amikor a vevõ már elment.
- Ügyes voltál, kislányom! - felelte Hepzibah.
- Én fele ilyen jól sem tudtam volna elintézni.
Amint mondtad, ez bizony olyasmi, amit édesanyádtól örököltél.
A túlságosan bátortalan, vagy túlságosan félszeg emberek, akik nemigen mernek részt venni az élet sürgés-forgásában, nagy bámulattal kísérik az izgalmas élmények cselekvõ személyeit; ez õszinte érzés, de önbecsülésük megkívánja, hogy bebizonyítsák maguknak, lám, ezek a tevékeny, energikus adottságok nem egyeztethetõk össze olyan jellemvonásokkal, melyeket õk személy szerint sokkalta fontosabbnak és értékesebbnek tartanak.
Hepzibah is elégedetten nyugtázta Phoebe elárusítónõi felsõbbrendûségét, elõzékenyen hallgatva javaslatait, hogyan lehetne megnövelni a bolt forgalmát, s jövedelmezõbbé tenni pazarló befektetés nélkül.
Beleegyezett, hogy a falusi rokonkislány élesztõt állítson elõ, folyékonyat és szilárdat, s hogy egy bizonyos fajta csábító zamatú sört fõzzön, melynek a gyomorra is igen jó hatása van, továbbá valami fûszeres aprósüteményt süssön és bocsásson áruba, melyet, kóstoljon meg bárki, sóvárogva vágyik rá, hogy ismét megkóstolhassa.
Az elõkelõ boltos igen nagyra értékelte a fürge és ügyes munkálkodás példáit, és csak úgy magában mondogatta, keserû mosollyal és félig erõltetett, félig igazi kis sóhajtásokkal, holmi vegyes érzés, a csodálat, szánalom és az erõsödõ szeretet kíséretében:
- Milyen helyes, kedves kislány!
Hogyha úrhölgy is tudna lenni! De hát az lehetetlen.
Phoebe nem is Pyncheon.
Mindenben az édesanyjára üt.
Hogy Phoebe úrhölgy-e, vagy sem, hát ezt valószínûleg nehéz lett volna megmondani, de efféle kérdés igazságos és egészségesen gondolkodó emberben fel sem merülhetett.
Egész New England-ben nem lehetett volna még egy személyt találni, aki annyi úri tulajdonságot egyesített volna magában, más, egyáltalán nem úrhölgyi, bár esetleg azzal összeegyeztethetõ jellemvonásokkal.
Soha nem sértett meg semmiféle ízléskánont, mindig csodálni valóan önmaga volt, és mégsem ütközött bele soha az õt körülvevõ világ törvényeibe.
Alakja - oly kicsi, szinte gyermeki, s oly rugalmas, hogy a mozgás könnyebben esett neki, mint a nyugvás - semmi esetre sem volt grófnõi.
És az arca, jobbról-balról göndör, barna fürtök, fitos kis orr, üde hamvasság, egészséges napsütött szín, öt-hat szeplõvel, az áprilisi szél és nap barátságos emlékeztetõ jelével - nem volt egyenest szépnek mondható.
De szemében fény és mélység volt.
Bájos leány, kecses, mint a madár, s hasonló módon kedves is, vagy mint a napsugár, amely a mozgó leveleken át a padlóra szûrõdik, vagy, mint a tûz fénye, amely a falon táncol, mikor közeledik az este.
Ahelyett, hogy az úrhölgyek közt kijáró rangján tûnõdnénk, helyesebb talán, ha Phoebét a nõi báj és ügyesség kívánatos ötvözetének tekintjük a társadalom olyan fokán, ha van ilyen, ahol nincsenek is úrihölgyek.
Márpedig itt az lesz a nõ feladata, hogy gyakorlati teendõk ellátásában sürögjön-forogjon, és kedvességgel, örömmel aranyozza be valamennyit, a legegyszerûbbeket is, még ha épp edénysúrolásról van is csak szó.
Ilyen volt Phoebe.
Másrészt, ha olyan valakit akarunk megfigyelni, aki úrhölgynek született és nevelkedett, nézzünk Hepzibah-ra, a gyámoltalan aggszûzre, merev, zizegõ selymeiben, régi családfájának szívében hosszan ápolt, komikus öntudatával, egy hercegi birtok tulajdonának ködbe veszõ vitájával, s amihez ért: emlékszik talán, hogy valamikor úgy-ahogy játszott a csembalón, tudott menüettet táncolni, s régies ízlés szerint gobelint hímzett.
Így állíthatjuk józan párhuzamba az új plebejusságot a patrícius elõkelõséggel.
Úgy tûnt, mintha a hétormú ház viharvert ábrázatán, akármilyen fekete és elõrecsüngõ szemöldökû volt változatlanul, a poros ablakokon mégis itt is ott is kicsillogott volna a vidámság, amint Phoebe fel-alá járt odabent.
Különben nem lehetne megmagyarázni, mirõl vették észre olyan hamar jelenlétét az összes szomszédok.
Nagy forgalom volt, állandóan jöttek a vevõk tíztõl délig - elõször ebédidõben gyengült kicsit az áradat -, aztán megint többen jöttek, végül mintegy félórával a késõi naplemente elõtt lettek csak megint kevesebben.
Az egyik leghûségesebb vevõ Ned Higgins volt, a néger és az elefántok hódolója - a mai napon két púpos teve és egy lokomotív felfalásával bizonyította be mindenevõ bátorságát.
Phoebe nevetett, mikor a bevételt összeadta egy palatáblán, míg Hepzibah, selyemkesztyûben, megszámolta a sok kis piszkos rézgarast, s a közéjük vegyült ezüstpénzeket, melyek a nap folyamán csörögve a kasszafiókba hulltak.
- Meg kell újítanunk a készletet, Hepzibah néném! - szólt a kis elárusítónõ.
- Elfogyott a mézeskalács, meg a dán teheneslányt ábrázoló fabábok is, és majdnem az összes játékszer.
Állandó érdeklõdés volt olcsó mazsola után, nagy sírás-rívás sípért, trombitáért és zsidóhárfáért; és legalább tíz kisfiú kért melaszsüteményt.
És jó sok bõralmát kellene vennünk, akármilyen késõn van hozzá.
Hanem, kedves néném, micsoda pénzhalom!
Valóságos garas-hegy!
- Jól van!
Jól van!
Jól van! - kántálta Venner bácsi, aki a nap folyamán többször is szerét ejtette, hogy becsoszogjon a boltba.
- Ez a kislány sosem végzi az én farmomon!
Eszem a lelkét, micsoda fürge kis teremtés!
- Igen, Phoebe nagyon kedves lány! - szólt Hepzibah, szigorú elismerése jeléül összeráncolva a szemöldökét.
- Hanem, Venner bácsi, maga régóta ismeri a családot.
Meg tudná mondani, volt-e csak egy Pyncheon is, akire õ hasonlít?
- Nem nagyon hiszem - felelte a tiszteletre méltó öreg.
- Legalábbis egyet sem láttam köztük hozzá hasonlót, de nemcsak köztük, másutt sem.
Sokat láttam a világból, nemcsak a konyhában és hátsó udvarokban, hanem az utcasarkokon és kikötõkben is, mindenütt, ahol a dolgom miatt jártam, de sehol sem találkoztam emberi teremtménnyel, aki ennyire Isten angyalaihoz hasonlóan végezné a munkáját, mint ez a Phoebe gyermek!
Venner bácsi dicshimnuszának, még ha túlzottan szárnyaló volt is, a személyhez s alkalomhoz képest mégis volt egy finoman találó vonása.
Phoebe tevékenységének igen is volt valami szellemi természete.
A munkával töltött hosszú nap során az életet, mely unalmas is lehetett volna, a csúnyának, alantasnak is minõsíthetõ tennivalók között, mégis kellemessé tette, sõt örömet vitt belé a lényébõl fakadó kecsességgel, amitõl a szürke kötelességek mintegy kivirágoztak belõle. Annyira, hogy még a robot is, ha õ végezte, játékosan könnyû és vonzó tennivalóvá lett.
Az angyalok nem erõlködnek, jótetteik maguktól áradnak belõlük, és így volt ez Phoebével is.
A két rokon - az ifjú meg az agg hajadon - estig a kereskedés szüneteiben elég idõt talált arra, hogy egyre jobban megszeressék, és bizalmukba fogadják egymást.
Aki visszavonultan él, mint Hepzibah, nagy õszinteséggel és legalábbis itt-ott felcsillanó kedvességgel viselkedik az iránt, aki végképp sarokba szorítja, és személyes kapcsolatra kényszeríti, akárcsak az angyal, akivel Jákob birkózott, áldásra is hajlott, miután legyõzték.
Az öreg hölgy mélabús és egyszersmind büszke örömét lelte abban, hogy szobáról szobára végigvezesse Phoebét a házon, és elbeszélje a hozzá fûzõdõ emlékeket, melyek valósággal gyászos freskókként borították a falakat.
Megmutatta neki a horpadásokat, melyek az alkormányzó kardmarkolata nyomán maradtak annak a szobának az ajtaján, ahol az öreg Pyncheon ezredes, a holt vendéglátó, oly szörnyû tekintettel fogadta megrettent vendégeit.
Hepzibah úgy vélte, hogy annak a tekintetnek ködös borzalma megrekedt az átjáró folyosón, és azóta is ott kísért.
Felkérte Phoebét, hogy álljon fel a magas hátú székek egyikére, és nézze meg jól a keleti Pyncheon területek régi térképét.
Egy hosszan elnyúló földdarabon, Hepzibah rátette az ujját, ezüst ércnek kellett lennie, ennek helyét Pyncheon ezredes egy emlékirata pontosan megjelölte, de ezt csak abban az esetben szabad nyilvánosságra hozni, ha a kormány elismeri a régi családi követelést.
Ilyenformán egész New England államnak érdekében állott, hogy a Pyncheonok igazát elismerjék.
Azt is elmondta, hogy valahol a házban, egy bizonyos helyen, kétségbevonhatatlanul óriási kincs van elrejtve angol arany guinea-kben, vagy ha nem itt, akkor a pincében, esetleg a kertben.
- Ha megtalálnád, Phoebe - szólt Hepzibah keserû, mégis barátságos mosollyal rávillantva a szemét -, akkor örökre bekötjük az ajtócsengõt!
- Jó lesz, kedves néném - válaszolta Phoebe -, de most úgy hallom, hogy valaki csöngetett.
Mikor a vevõ elment, Hepzibah elég homályosan, de nagyon hosszasan mesélt Phoebének egy bizonyos Alice Pyncheonról, aki életében, száz évvel ezelõtt, csodálatosan szép és tökéletes leány volt.
Törékeny és bájos alakjának emléke még mindig érezhetõ volt azon a helyen, ahol élt, mint ahogy egy elszáradt rózsabimbó illattal tölti meg a zárt fiókot, amelyben hervadt s elenyészett.
Ezt a szépséges Alice-t valami nagy, titokzatos baj érte, arca megsápadt, teste fogyott, és lassan eltûnt a világból.
De úgy hitték, hogy még most is kísért a hétormú házban, és sokszor - különösen akkor, mikor a Pyncheonok közül valaki halálán van, hallani lehet, amint andalító szép zenét csal ki a csembalóból.
Valaki, aki értett egy kicsit a zenéhez, leírt egy dallamot, amit szellemujjaival lejátszott, és az olyan különösen szomorú volt, hogy a mai napig soha senki nem bírta elviselni a hallását, csak ha valami nagy bánatban felfogta a dallam mélyen rejtõzõ édességet.
- Ugyanaz a spinét az, amelyet nekem is tetszett mutatni?  érdeklõdött Phoebe.
- Igen, ugyanaz - szólt Hepzibah.
- Az volt Alice Pyncheon csembalója.
Amikor zenét tanultam, apám nem engedte kinyitni.
És mivel csak a tanárom hangszerén játszhattam, el is felejtettem már azt a keveset, amit tanultam.
Az öreg hölgy azután a régi témákról áttért a fényképészre; amint mondta, ez igen jóindulatú és rendszeretõ embernek látszott, aki szerény anyagi körülmények között élt, és így megengedte neki, hogy a hétormú ház egyik tornyában lakást béreljen.
Mikor aztán jobban megismerte Mr. Holgrave-et, már nemigen tudta, mit gondoljon felõle.
A lehetõ legkülönösebb társaság vette körül: hosszú szakállt, vászoninget és más új divatú, jó társaságba nem illõ öltözéket viselõ emberek, újítók, antialkoholisták, mindenféle fajta dühös emberbarát, vagyonközösség-hivõk, minden ellen állást foglalók, amint Hepzibah vélte, olyanok, akik nem ismernek el semmi törvényt, és nem is esznek szilárd ételt, hanem mások fõztjének szagán élnek, s azért hordják olyan magasan az orrukat, mert így táplálkoznak.
Ami a fényképészt magát illeti, Hepzibah egyszer elolvasta egy pennys lap cikkét, és az azzal vádolta, hogy csupa vad lázításból álló beszédet mondott, amikor felszólalt haramia külsejû elvbarátainak egyik gyûlésén.
A maga részérõl oka van azt hinni, mondta, hogy hipnotizmust mûvel, és ha még manapság is divatban lenne az olyasmi, valószínûleg meggyanúsítanák, hogy magányos kamrájában a fekete mágiát ûzi.
- Kedves néném - szólt Phoebe -, ha ez a fiatalember ilyen veszedelmes, miért engedi, hogy itt maradjon?
Komoly veszélyt is okozhat, felgyújthatja a házat!
- Nos, valamikor én is gondoltam arra - felelte Hepzibah -, hogy nem kellene-e elküldeni.
De hát minden furcsaságával együtt olyan csendes ember, és úgy érti a módját, hogyan nyerjen meg magának, bár nem mondhatnám, hogy kifejezetten szeretem (nem is tudok róla eleget), nem akarom teljesen elveszíteni a társaságát.
Ha egy nõ annyira egyedül maradt, mint én, akkor felületes ismeretségeihez is szeret ragaszkodni.
- De Mr. Holgrave nem tiszteli a törvényt! - tiltakozott Phoebe, akinek belsõ lényegéhez tartozott, hogy a törvényt betartsa.
- Istenem - szólt Hepzibah nagyvonalúan, mert akármilyen szigorúan ragaszkodott az illemhez, életének tapasztalatai arra késztették, hogy fogcsikorgatva gondoljon az emberi törvénykezésre -, talán neki más törvénye van!
VI. Maule forrása
A kis falusi lány korán teázott, azután lesétált a kertbe.
A kert régebben sokkal nagyobb volt, de most már, részben magas fakerítések, részben a párhuzamos utcára nézõ hátsó házak épületei szûk határok közé szorították.
Közepén gyepágyás húzódott, amely egy kidõlt-bedõlt kis épületet övezett, éppen csak sejteni lehetett róla, hogy valamikor nyári lak volt.
Komlóinda sarjadt körülötte múlt évi tõrõl, s kezdett felkapaszkodni rá, de sok idõ lejár még addig, míg zöld palástot terít a házikó tetejére.
A hét orom közül három - részben egyenest, részben féloldalt - a kertre nézett.
A fekete, dús földet hosszú ideig táplálta a rothadás, hulló levelek, virágszirmok, neveletlen, bujdosó növények szára és magháza, hasznosabbak pusztulásuk után, mint valaha is, míg a napfényben páváskodtak.
Az elmúlt évek alján felgyûlt gonosz újra felburjánzott volna, hosszú magas gazokban, amelyek (akárcsak a társadalom örökletes bûnei) hajlamosak gyökeret verni az emberek háza táján.
De Phoebe látta, hogy növekvésüket visszaszorította valaki rendszeres, gondos, napi néhány órányi munkája.
Látni lehetett, hogy a dupla fehérrózsabokrot az idei tavaszon támasztották fel a házfalhoz; és nem volt sok gyümölcs, csak egy sor ribizke, egy körtefa és három damaszkuszi szilvafa, de az utóbbiak is néhány felesleges vagy hibás ág lenyesésének friss nyomát viselték.
Volt egy-két mai szemnek szokatlan, múlt századból maradt növényfajta is, kissé satnya állapotban, de földjük gondosan tisztára gyomlálva, mintha valaki, akár szeretetbõl, akár kíváncsiságból, aggodalmas igyekezettel olyan szépen ki akarná fejleszteni õket, amilyenre csak képesek lehetnek még.
A kert többi részében konyhára való, ügyesen válogatott zöldfõzelékféle nõtt, amely szépen fejlõdött.
Nyári tök, csaknem virágzása teljében, uborka, amely már próbálkozott lenyúlni a karóról, s indáival minden irányban szétterpeszkedni, két-három sor zsinóron futtatott bab, s ugyanannyi karós bab, paradicsom, jó, szélvédett, napos helyen, úgyhogy a zöldje már nagyra nõtt, és korai, bõséges termést ígért.
Phoebe szerette volna tudni, ki lehet az a gondos és szorgalmas ember, aki a növényeket elültette, és földjüket rendben tartotta.
Egész biztosan nem Hepzibah, akinek sem adottsága, sem kedve nincs a virágnevelés egyébként úrhölgyhöz illõ foglalatosságához, és remete szokásainak megfelelõen, meg annak a hajlamának, hogy a ház sötét, egészségtelen belsejében rejtõzködjék - aligha jár ki a kis darabka szabad ég alá, hogy a babnövények és tökök társaságában gyomlálgasson és kapáljon.
Pboebének ez volt az elsõ teljes napja, melyet a falusi környezettõl távoltöltött, azért nagyon megörült ennek a váratlan kis zöld saroknak, fûvel, lombbal, nemes virágokkal, plebejusi zöldségfélével.
Az ég szeme, úgy látszott, derûsen tekint le rá, s különös mosollyal, mintha örülne látásán, hogy a természet, másutt legyûretvén, és kiûzve a poros városból, itt mégis megtartott magának egy szûk kis helyet, ahol még lélegezhet.
Kicsit vadregényes, mégis szelíd bájt adott a kertnek, hogy a körtefán egy vörösbegypár rakott fészket, és igen boldogan sürgölõdtek az árnyékos, szövevényes lombok közt.
A méhek is, különös, de így volt, érdemesnek tartották, hogy idáig eljöjjenek, talán valami parasztház mögött levõ kaptársorból, mérföldeken túlról.
Mennyi égi utat tettek meg, mézért röpülve, vagy megrakodva súlyosan, napfelkelte és napnyugta között!
Mégis, bár késõ is volt már, kellemes zümmögés szállt fel a tökvirágokból, amelyeknek tölcsérei mélyén aranygyûjtõ robotjukba merültek.
Volt valami a kertben, amit azután a természet elidegeníthetetlen tulajdonának nevezhetünk, bármit tesz is az ember, hogy magáénak tüntesse fel.
Ez egy forrás volt, régi, mohos kövekbõl álló kõperemmel, s feltörése körül, úgy látszott a vízen át, színes kavicsból való mozaikpadlóval.
A víz játéka és enyhe reszketése, amint feltört, ezeket a változatos formájú köveket mágikusan átalakította, úgyhogy folyton változó alakok álltak elõ, melyeket azonban nem lehetett pontosan megfigyelni, oly hamar tûntek el.
Innét a víz a mohos kõperemen túlcsordulva kifolyt a sövény alatt, egy kis árokba, sajnálattal nevezzük így, de bizony csak árok volt, nem csatorna.
Nem szabad megfeledkeznünk arról az igen réginek látszó tyúkketrecrõl sem, amely a kert egyik hátsó sarkában állott, nem messze a kúttól.
Jelenleg csak Chanticleer lakott benne, két felesége és egy csibe.
Tiszta példányai voltak egy fajtának, amely családi tartozékként öröklõdött a Pyncheonok közt apáról fiúra, s azt beszélték, hogy a fajta virágkorában nagyságuk vetekedett egy pulykáéval, és húsuk olyan ízletes volt, hogy egy fejedelem asztalán is csemege lett volna.
Ennek a legendás hírnévnek bizonyítékául Hepzibah bármikor felmutathatta egy igen nagy tojásnak a héját, amelyre valóban egy strucc is büszke lehetett volna.
De akárhogy is volt valamikor, a mostani tyúkok már alig-alig voltak nagyobbak egy galambnál, furcsa, kopott, viharvert külsejük volt és köszvényes mozgásuk, s minden kotyogásuknak és csipogásuknak valami álmos, melankolikus alaptónusa volt.
Nyilvánvaló, hogy a tyúkcsalád degenerálódott, mint sok nemes família is, csak azért, mert túlságosan vigyáztak fajtájuk megõrzésére.
E tollas földlakók is túl sokáig éltek a maguk szûk változási lehetõségei között, oly tény, amelyrõl a jelenleg élõ példányok, bús magatartásukról ítélve, úgy látszik, tudtak is.
Kétségtelenül éltek még, és néha egy-egy tojást is tojtak, és kiköltöttek egy-egy csibét, de nem a maguk kedvére, hanem csak hogy a világ ne veszítse el azt az értéket, amit ez az egykor oly pompás szárnyasfajta még ma is jelent.
A tyúkok megkülönböztetõ jegye egy bóbita volt, mostanság már siralmasan gyér, de oly mókásan, olyan gonoszul hasonló Hepzibah turbánjához, hogy Phoebe - heves lelkiismeret-mardosás közepette - kénytelen volt felismerni valami általános hasonlóságot a gyámoltalan kétlábúak és tiszteletre méltó rokona között.
Befutott a házba kenyérdarabkákért, hideg krumpliért és más hasonlóhulladékért, ami alkalmas eledel a tyúkoknak.
Mikor visszajött, valami különös jelszóval szólongatta õket, melyet, úgy látszik, megértettek.
A csirke átbújt a ketrec lécei közt, és, némi élénkséget mutatva, Phoebe lábához szaladt, Chanticleer és a háztartásához tartozó két hölgy pedig különös oldalpillantásokkal mérte végig, majd kotkodácsolva egymás felé fordultak, mintegy kicserélve a jellemérõl alkotott bölcs véleményüket.
Olyan bölcsnek és öregnek látszottak, hogy azt a hitet keltették, mint hogyha nem csupán egy régi szárnyasfajta leszármazottai lennének, hanem személy szerint is léteznének, mióta csak a hétormú ház alapjait lerakták, és valamiképp közük volna a ház végzetéhez.
Valamiféle jó koboldok voltak, vagy házi szellemek, ámbár szárnyuk és tollazatuk lényegesen elütött a legtöbb õrangyalétól.
- Ide gyere, te furcsa kiscsibe! - szólt Phoebe. - Hoztam neked finom morzsát!
Erre a csirke, pedig koravén volt, majdnem olyan tiszteletgerjesztõ, mint a szülei, csak kicsiben, mégis úgy felélénkült, hogy fölröppent a levegõbe, és Phoebe vállán pihent meg.
- Igen megtiszteli önt ez a szárnyas! - szólalt meg egy hang Phoebe háta mögött.
Hirtelen megfordult, és meglepõdött, mert egy fiatalembert látott, aki valamivel elõbb az egyik torony ajtajából lépett a kertbe, de nem ahonnét Phoebe jött.
Kezében kapát tartott, és míg Phoebe benn járt morzsáért, õ elkezdte forgatni a földet a paradicsomtövek körül.
- Ez a csirke igazán régi ismerõsnek tekinti önt - folytatta csendes hangon, míg arcát egy felvillanó mosoly kedvesebbé tette annál, amilyennek Phoebe elõször érezte.
- És ott a ketrecben azok a tiszteletre méltó uraságok is roppant kegyes hangulatban vannak.
Igazán szerencséje van, hogy ilyen hamar a kegyeikbe férkõzött!
Engem sokkal régebb óta ismernek, mégsem bizalmaskodnak velem soha, pedig alig múlik el nap, hogy ne hoznék nekik valami eledelt.
Azt hiszem, Hepzibah kisasszony ezt eltérõ származásommal magyarázná, és megállapítaná, miszerint a csirkék megismerték önben a Pyncheon család leszármazottját!
- Nincs ennek más titka - szólt Phoebe mosolyogva -, csak annyi, hogy otthon megtanultam, hogyan kell a tyúkokkal és csirkékkel szót érteni.
- De hát ezek a tyúkok - válaszolta a fiatalember -, ezek az elõkelõ tyúkok csak megsértõdnének, ha a közönséges paraszt-szárnyas nyelvén szólna hozzájuk.
Én inkább azt hiszem - és Hepzibah kisasszony is ezen a véleményen lenne -, hogy felismerik a családjára jellemzõ hanghordozást.
Mert hiszen ön Pyncheon, nemde?
- A nevem Phoebe Pyncheon - felelt õ bizonyos tartózkodással, mert tudta, hogy újdonsült ismerõse nem lehet más, mint a fényképész, akinek lázadozó hajlamairól az aggszûz olyan ijesztõ kepét festett.
- Nem is tudtam, hogy Hepzibah néném kertjét más gondozza.
- Igen - válaszolta Holgrave -, itt ások, kapálok, gyomlálok ebben az õsi, fekete földben, hogy fölüdüljek attól a kevés egyszerûségtõl és természetességtõl, ami még maradt benne, miután oly sokáig ültettek és szüreteltek itt az emberek.
Kedvtelésbõl mûvelem itt a földet.
Komoly foglalkozásom, amennyiben van egyáltalán, könnyebb anyaghoz van kötve.
Röviden szólva, képeket állítok elõ a napsugár segítségével, s hogy napi elfoglaltságom során meg ne vakítson a sok fény, rávettem Hepzibah kisasszonyt, hogy fogadjon be valamelyik félhomályos tornyába, és ott lakhassam.
Olyan jót tesz a szemnek, mint egy borogatás, mihelyt belép az ember.
Nincs kedve megnézni egy-két mûvemet?
- Dagerrotípia-képmásra gondol? - kérdezte Phoebe, kicsit kevesebb tartózkodással, mert fiatalsága minden elõítélet ellenére igyekezett közeledni a másikéhoz.
- Nem szeretem a dagerrotípiákat, rideggé, komorrá teszi az arcot, különben is, ahogy csillog egy ilyen kép, minduntalan kisiklik az ember tekintete alól, és eltûnik szem elõl.
Alighanem tudják ezek az arcok, hogy nem valami szeretetre méltók, azért nem bírják elviselni, hogy sokáig nézzék õket.
- Ha egyszer megengedné - szólt a mûvész, és Phoebére nézett -, megpróbálnám, vajon képes-e dagerrotípia ellenszenves vonásokat kimutatni egy minden porcikájában szeretetre méltó arcon.
Mindenesetre van valami igazság abban, amit mondott.
A legtöbb általam készített kép ellenszenves, de ennek véleményem szerint leglényegesebb oka az, hogy az eredetijük ilyen.
Az ég tiszta napfénye csodálatos éleslátást rejt magában.
Azt gondoljuk, hogy csupán a felszínt másolja, pedig olyan híven kimutatja a jellem titkolt tulajdonságait, amire egy festõ sohasem vetemednék, még akkor sem, ha képes volna õket tetten érni.
Az én egyszerû mûvészetemben azután nincs hízelgés.
Itt van például egy kép, amelyet többször újra kellett felvennem, de sehogyan sem jutottam jobb eredményre.
A modell arcának a közvélemény szerint egészen más kifejezése van.
Elõvett egy szattyánbõr tokban tartott dagerrotípia-miniatûrt, Phoebe csak egy pillantást vetett rá, s már vissza is adta.
- Ismerem ezt az arcot - válaszolta -, nem más, mint az én puritán õsöm, az õ képe lóg odabenn a társalgó falán.
Valahogy úgy ügyeskedett, hogy a képet fekete bársonysapkája és szürke szakálla nélkül tudta lemásolni, s divatos kabátot adott rá és atlaszselyem nyakkendõt, köpeny és nyakfodor helyett.
De szerintem az ön változtatásai nem elõnyösek.
- Azért más eltéréseket is észrevett volna, ha egy kicsit hosszabb ideig nézi - szólt Holgrave nevetve, de úgy, mint akit meghökkentett az, amit hallott.
- Biztos lehet benne, hogy ez egy ma élõ ember arca, mégpedig oly valakié, akivel talán már találkozott is, vagy ha nem, hát elõbb-utóbb találkozni fog vele.
Az egészben az a különös, hogy a kép eredetijének a világ szemében - s amennyire én tudom, legközelebbi barátai szemében is - igen rokonszenves arckifejezése van, amelybõl jóindulatra, nyílt szívre, áldott jó kedélyre s hasonló dicséretes tulajdonságokra lehet következtetni.
A napfény, amint látja, mást fecseg ki róla, s útjáról nem lehet eltéríteni, akármilyen türelmesen próbálkozom ötször-hatszor is.
Mindig ugyanaz az ember, ravasz, könyörtelen, hatalmaskodó, egyszóval hideg, mint a jég.
Nézze csak a szemét!
Szeretné-e, ha tõle függne a sorsa?
A száját!
El tud-e ez a száj mosolyodni?
De látná csak eredetijének jóságos mosolyát!
Szerencsétlen ügy, annál inkább, mert az illetõ egy eléggé ismert közéleti kiválóság, és a dagerrotípia-képmásból metszetet szándékoztak készíteni.
- Nem akarom még egyszer látni - jegyezte meg Phoebe, s elfordította a tekintetét.
- Annyi bizonyos, hogy nagyon hasonlít a régi arcképre.
Hanem Hepzibah nénémnek van egy másik képe - egy miniatûr.
Ha az eredetije még életben van, azt hiszem, kifogna a napfényen, mert azt nem tüntethetné fel ridegnek, sem könyörtelennek.
- Hát látta azt a képet! - kiáltott fel a mûvész nagy érdeklõdéssel.
 Én nem láthattam, de nagyon kíváncsi vagyok rá!
S jó véleménnyel van róla?
- Nem volt még kedvesebb arc a földön - mondta Phoebe.
- Talán túlságosan is gyengéd és lágy ahhoz képest, hogy férfiarc.
- Nincs semmi eszelõs a tekintetében? - folytatta Holgrave a kérdezõsködést, olyan komolyan, hogy Phoebe egy kicsit megrökönyödött, de nem csupán emiatt, hanem azért a nyugodt zavartalanságért is, ahogy rövid ismeretségükkel visszaélt.
- Nincs benne semmi sötét vagy nyomasztó?
Nem tudná elképzelni, hogy ez az ember valami nagy bûnt követett el?
- Miféle butaság ez - szólt Phoebe kissé türelmetlenül -, hogy egy olyanképrõl beszélgessünk, amelyet nem is látott.
Biztosan összetéveszti egy másikkal.
Még hogy bûnt követett el!
Úgy tudom, ön jó barátja Hepzibah nénémnek, kérje meg hát, hogy mutassa meg a képet önnek is.
- Célomnak jobban megfelel, ha majd az eredetit látom - válaszolta a fényképész hidegen.
- Ami a jellemhibáit illeti, nem szükséges vitatkoznunk rajtuk, azokat már hivatalosan elítélte az illetékes - legalábbis önmaga által illetékesnek nevezett - bíróság.
Maradjon még!
Ne menjen el, ha lehet!
Szeretnék egy javaslattal elõállni.
Phoebe ugyanis már be akart menni a házba, de kicsit habozva visszafordult; nem értette egészen ennek az embernek a viselkedését, de amint jobban megfigyelte, mégis úgy látta, hogy inkább csak elveti a szertartásos formaságokat, de nincs benne támadó szándék, sem durvaság.
Volt valami furcsa méltóság is abban, ahogyan mondanivalójához fogott, mintha a kert tulajdonképpen az övé volna, nem pedig Hepzibah szívességébõl járhatna le oda.
- Ha úgy tetszik - szólt -, szeretném megörvendeztetni azzal, hogy a virágokat s ezeket a nagy múltú és tiszteletre méltó szárnyasokat átadom önnek.
Mivel csak most érkezett faluról, ahol mindig levegõn lehetett és mozoghatott, valószínûleg hamarosan szükségét érzi majd valami szabad ég alatt végzendõ foglalatosságnak.
Tessék ápolni õket, gondjukat viselni, nem kérek mást, csak egy-egy virágot néha, s én cserébe felajánlom ezeket az egyszerû és ízletes fõzelékféléket Hepzibah kisasszony asztalára.
Vagyis munkatársak leszünk, egy kissé a vagyonközösségi rendszer szerint.
Phoebe csendesen s engedékenységén maga is csodálkozva, az egyik virágágygyomlálásához látott, de közben még erõsebb töprengést okozott neki ez a fiatalember, akivel egészen váratlanul csaknem barátságos viszonyba került.
Nem lehet mondani, hogy tetszett neki.
Egyénisége zavarba hozta a kis falusi lányt, gyakorlottabb megfigyelõt is zavarba hozott volna, mert jóllehet társalgásának hangja általában játékos volt, utólag mégis ünnepélyes hatást tett, sõt majdnem elutasítónak tûnt, csupán fiatalsága enyhített ezen.
Phoebe a mûvész természetének bizonyos lenyûgözõ, vonzó hatása ellen is lázadozott, mert kétségtelen hatással volt rá, bár õ maga valószínûleg észre sem vette.
Kis idõ eltelvén, az alkonyi homály, melyet elmélyített a gyümölcsfák s a környezõ épületek árnyéka, megsûrûsödött a kertben.
- No lám - mondta Holgrave -, itt az ideje letenni a kapát.
Az utolsó vágás már elmetszett egy babtövet.
Jó éjt, Miss Phoebe Pyncheon!
Napsütéses idõben, ha egy rózsabimbót tûz a hajába, s eljön mûhelyembe a Central Streetre, elfogom a legtisztább napsugarat, és készítek egy felvételt a virágról meg a viselõjérõl.
Elindult magányos tornyába, de amikor az ajtóhoz ért, hátrafordította a fejét, és odakiáltott Phoebének könnyed, tréfás hangon, mégis érezni lehetett, hogy nagyon komoly, amit mond:
- Vigyázzon, ne igyék Maule kútjából! - mondta.
- Se a vízbõl ne igyék, se az arcát ne mossa meg benne!
- Maule kútjából! - szólt vissza Phoebe.
- Az a mohos szélû kút?
Eszembe sem jutna, hogy igyam, de miért nem szabad?
- Csak azért - felelte a fényképész -, mert boszorkányos víz az, mint az öreg hölgyek teája!
Eltûnt szem elõl, Phoebe pedig még várt egy kicsit, meglátott egy fellángoló fényt, majd egy lámpa nyugodt fénykévéjét a torony egyik ablakából.
Amikor visszatért a háznak abba a részébe, amelyben Hepzibah lakott, az alacsony mennyezetû társalgót olyan sûrû sötétségben találta, amelyen tekintete nem tudott áthatolni.
De bizonytalanul érezte, hogy az öreg hölgy szikár alakja ott ül az egyik magas hátú széken, az ablaktól egy cseppet visszahúzódva, a sápadt fényben, amelyben márványszerû halvány arca láthatóvá vált, ahogy fejét az egyik sarok felé fordította.
- Hepzibah néném, gyújtsak lámpát? - kérdezte Phoebe.
- Ahogy akarod, édes gyermekem - válaszolta Hepzibah.
- De tedd a kisasztalra, az átjáró folyosó sarkába.
Gyenge a szemem, nem bírja a lámpafényt.
Milyen különös hangszer az emberi hang!
Milyen pontosan követi a lélek minden rezdülését!
Hepzibah hangjában e pillanatban volt valami mélység és olvadó lágyság, mintha csak a szívén melengette volna ezeket a köznapi szavakat.
Míg Phoebe a lámpát gyújtotta a konyhában, úgy képzelte, mintha szólna hozzá a nénje.
- Azonnal, néném - felelte a lány -, ezek a gyufák csak egy pillanatra gyulladnak meg, aztán mind elalszik.
De Hepzibah válasza helyett most úgy vélte, hogy egy ismeretlen dörmögõ hangot hall.
Ez a hang különös módon elmosódott volt, s kevésbé hasonlított artikulált szavakhoz, mint inkább formátlan hanghoz, érzések, szimpátia közvetlen kifejezéséhez, nem gondolatokéhoz.
Olyan bizonytalan volt ez a hang, hogy utóhatása vagy visszhangja Phoebe elméjében valószerûtlenné tette.
Azért aztán arra a következtetésre jutott, hogy valami más hangot hallhatott emberi hangnak, vagy pedig csak érzése sugallta, hogy hallott valamit.
Az égõ lámpát letette az átjáróban, s belépett a társalgóba.
Most már jobban lehetett látni Hepzibah alakját, bár sötét körvonalai továbbra is a homályba vesztek.
A szoba távolabbi sarkaiban, mivel a falak oly rosszul verték vissza a fényt, ugyanolyan sötétség uralkodott, mint elõbb.
- Néném - kérdezte Phoebe -, szóltál hozzám az elõbb?
- Nem, gyermekem! - felelt Hepzibah.
Kevesebb szó, mint az elõbb, de ezekben is ugyanaz a titokzatos zene!
Bársonyos, melankolikus, mégsem panaszos hang, úgy tûnt, hogy egyenest szívének mély kútjából tör fel, s átitatódott legbelsõ érzéseivel.
Volt e hangban egy kis reszketés is, és ez, mivel minden erõs érzés elektromos hatású - részben átterjedt Phoebére is.
A lány egy percig csendesen ült.
De hamarosan, mivel érzékszervei élesek voltak, szaggatott lélegzést hallott a szoba egyik sötét sarkából.
Tagjaiban pedig, melyek törékenyek, bár egészségesek voltak, világosan érezte valakinek a jelenlétét, mintegy szellemi közvetítés révén.
- Kedves néném - kérdezte, legyûrve bizonytalan ellenkezését -, nincs valaki a szobában rajtunk kívül?
- Phoebe, drága kislányom - felelte Hepzibah rövid szünet után -, korán keltél, egész nap dolgoztál, kérlek, feküdj le most, biztos vagyok benne, hogy szükséged van a pihenésre.
Én egy ideig még itt ülök a társalgóban, és gondolkodom az emlékeimen.
Több éve szoktam így meg, mint hogy te, gyermekem, megszülettél!
Mikor így elküldte Phoebét, az agg hölgy elõrelépett, megcsókolta, szívéhez szorította, és szíve a lány keblén erõsen, zaklatottan, túláradón dobogott.
Hogy lehetett még annyi szeretet ebben az elhagyott vén szívben, hogy így túlcsordulhatott!
- Jó éjszakát, néném - mondta Phoebe, akire különösen hatott Hepzibah viselkedése.
- Úgy örülök, hogy megszerettél!
Visszavonult hálókamrájába, de nem aludt el hamar, s akkor sem nagyon mélyen.
Valamikor az éjszaka bizonytalan mélyén, s egy könnyû álom vékony fátylán át, mintegy érezte, hogy a lépcsõn léptek közelednek fölfelé, súlyosak, de nem energikusak, sem nem céltudatosak.
A lépéseket Hepzibah hangja kísérte végig csendesítgetve, és nénje szavaira feleletül Phoebe megint azt a különös alaktalan mormogást hallotta, amelyet egy emberi közlés bizonytalan árnyékának lehetett érezni.
VII. A vendég
Mikor Phoebe felébredt - éspedig korán, arra, hogy a vörösbegy-házaspár csipogott a körtefán -, mozgást hallott a földszintrõl, lesietett, s hát nénjét már a konyhában találta.
Az ablaknál állt, és szorosan az orrához tartott egy nyitott könyvet, mintha szaglása révén igyekezett volna tartalmával ismerkedni, mivel tökéletlen látása ugyancsak megnehezítette, hogy ezt olvasás útján érje el.
Ha egyetlen könyv is közvetíthetné ezen a módon a benne felhalmozott tudást, az bizonyára a Hepzibah kezében tartott vaskos kötet lett volna, és abban az esetben most a konyha vadas hús, pulyka, kappan, spékelt fogoly, pudingok, torták, karácsonyi sütemények illatával telt volna meg, természetesen a megfelelõ választékos fûszerezésben.
Mert a szóban forgó könyv szakácskönyv volt, tele számtalan régi, angol étekfogással, metszetekkel illusztrálva; ezek fényûzõ asztalokat ábrázoltak, ünnepi lakomára terítve, amilyet egy nemes úr rendez barátainak kastélya lovagtermében.
A konyhamûvészetnek e pompás mesterfogásai közül, amelyeket nagyapáink ismeretségi körében sem ízlelt már senki, próbált szegény Hepzibah valami könnyû kis ételt kikeresni, amit a tõle telhetõ ügyességgel és a meglevõ alapanyagokból gyorsan összeüthetne reggelire.
Hamarosan nagyot sóhajtott, és félretette az ínycsiklandó könyvet, s Phoebéhez fordult azzal a kérdéssel, hogy nem tojt-e az öreg Pötty elõzõ nap - mert így hívta az egyik tyúkot.
Phoebe szaladt, hogy megnézze, de a várt kincs nélkül tért vissza.
E pillanatban hangzott fel a halas tülkének búgása, jelentve, hogy szekerével az utca sarkához ért.
Hepzibah néhányszor erélyesen megkopogtatta az ablakot, behívta, és vett tõle egy halat, az árus fogadkozott, hogy ez a legszebb makrélája, és hogy nyár elején még sohasem fogott olyat, amelyik tapintásra ilyen szép kövér lett volna.
Azután Hepzibah megkérte Phoebét, hogy pörkölje meg a kávét - mint egy véletlenül megjegyezve, hogy igazi mokka, és olyan régrõl õrzi, hogy minden szeme aranyat ér -, azután megrakta tüzelõvel az öreg tûzhelyet, annyit tett rá, hogy egyszerre kiûzze a konyhából a nyirkos nedvességet.
A falusi kislány ki akart tenni magáért, felajánlotta, hogy indiánfánkot süt édesanyja jól bevált eljárása szerint, könnyen készül, s olyan omlós, és ha jól van eltalálva, olyan ízletes, hogy nincs párja a reggeli sütemények között.
Hepzibah boldogan beleegyezését adta, és a konyha egykettõre jó ízeket ígérõ elõkészületek színhelyévé lett.
Könnyen lehet, hogy a nekik való elemben, a konyhafüstben, mely a rossz kéménybõl gomolygott elõ, rég nyugovóra tért szakácsnék bámultak elõ csodálkozva, avagy kukucskáltak le a kürtõ széles nyílásán át, lekicsinylõn intve a készülõ egyszerû étel láttán, de bármennyire szerették volna, nem sikerült árnyékkezükkel befolyásolniuk az egyes fogásokat.
A félholtra éhezett patkányok viszont látható módon elõmerészkedtek rejtekhelyeikrõl, hátsó lábukra kuporodtak, úgy szimatolták a terjengõ jó illatokat, és sóvárogva várták, hogy valami kis rágcsálnivalóhoz jussanak.
Hepzibah-nak nem volt érzéke a fõzéshez, és igazából azért is aszott úgy össze, mert sokszor inkább ebéd nélkül maradt, semhogy óvatos figyelemmel forgassa a nyársat, vagy ügyeljen, nehogy kifusson a fazék.
Épp ezért az, hogy oly nagy buzgalommal hajolt a tûz fölé, hõsies önmegtagadás eredménye volt.
Megható, sõt egyenest megkönnyeznivaló látvány volt (ha persze Phoebe, az elõbb említett patkányokon és kísérteteken kívül a jelenet egyetlen szemlélõje, nem talált volna jobb elfoglaltságot a sírásnál), amint kikapart egy csomó friss, tüzes parazsat a szén közül, és hozzáfogott, hogy a makrélát megsüsse roston.
Különben sápadt arca csak úgy tüzelt a melegtõl és az igyekezettõl.
Olyan gyengéd gondoskodással és aprólékos figyelemmel vigyázott a sülõ halra, mintha csak - nem is tudunk más hasonlatot mondani -, mintha a saját szíve heverne a sütõrostélyon, és túlvilági boldogsága függne attól, hogy jókor fordítsa meg.
Az életnek, a ház négy falán belül, alig van kedvesebb öröme a szépen terített, bõséges reggelizõasztalnál.
Frissen ülünk le melléje, a nap harmatosan üde fiatalságában, amikor lelki és testi erõink még jobb összhangban mûködnek, mint késõbb, a nap elõrehaladtával: a reggeli étkezés materiális gyönyöreit tökéletesen élvezhetjük még, minden indulatos szemrehányás nélkül, akár a gyomrunk, akár a lelkiismeretünk részérõl, még ha egy hajszálnyival túl sokat engedünk is természetünk állatias tényezõinek.
Még a gondolatoknak is, amelyek az asztalt körülülõ rokonok közt kicserélõdnek, olyan sava-borsa, öröme, eleven igazsága van, amik ritkán jutnának felszínre az ebéd körüli meggondolt társalgásban.
Hepzibah régies kis asztala, vékony kecses lábain, sûrû szövésû, fényes damaszttal terítve, a legvidámabb reggeli összejöveteleknek is méltó színhelye és középpontja lehetett.
A roston sült hal kigõzölgése úgy áradt szét, mint egy egzotikus bálványt õrzõ szekrénykébõl a tömjén, a mokka aromája pedig jótékony hatást gyakorolhatott az õrködõ Lar orrcimpáira, vagy ami szellem az új kor reggelizõasztalai felett õrködik.
De Phoebe indián fánkjai voltak a legkedvesebb áldozat - színük odaillett volna az ártatlan aranykor misztikus oltáraira -, vagy másképpen, olyan szép világossárga volt, hogy a kenyérre emlékeztetett, amely fényes arannyá vált, amikor Midas király bele akart harapni.
Ne felejtsük el a vajat sem - ezt Phoebe maga köpülte falusi otthonában, és engesztelõ ajándékként hozta magával nénjének -, lóherevirág illatát s a pásztorjelenetek édességét varázsolta a sötét faburkolatú társalgóba.
Mindez a régi porcelán vidám, tündöklõ színeivel, a címeres kanalakkal és az ezüst tejszínes kancsóval (Hepzibah egyetlen fém evõalkalmatossága az evõeszközökön kívül, s olyan a formája, mint egy közönséges zabkásás tálnak), olyan fényûzõvé tette a reggelizõasztalt, hogy az öreg Pyncheon ezredes legelõkelõbb vendége is örömmel telepedhetett volna le melléje.
De a puritán arca haragosan nézett le a képkeretbõl, mintha semmi ínyére valót sem tudna találni az asztalon.
Phoebe, hogy amennyire lehet, hozzájáruljon az ünnep emelkedett hangulatához, csokorba szedett néhány rózsát és más virágot is, egyiket szépsége, másikat illata miatt, s szépen elrendezte õket egy üvegkancsóban, amely, mivelhogy régen letört már a füle, annál alkalmasabb volt virágvázának.
A hajnali napsütés - ugyanolyan üde, mint az elsõ, amely Éva leveles-lombos lakosztályába kandikált be, amikor Ádámmal kettesben reggeliztek -, a nap a körtefa ágain át tompított fénnyel szûrõdött be az ablakon, és pontosan az asztal lapjára sütött.
Minden készen állt.
Három személyre volt terítve, három szék állt az asztal körül.
Egy szék, egy tányér Hepzibah-nak, ugyanannyi Phoebének, de ki lehetett az a harmadik, a vendég, akit Hepzibah várt?
Hepzibah a készülõdés során egész lényében reszketett: úgy felizgatta magát, hogy Phoebe imbolyogni látta sovány árnyékát, amint a tûz fényében a konyha falára vetõdött, vagy a napsütésben a társalgó padlójára.
Ennek az izgalomnak a megnyilvánulásai oly különfélék voltak, és oly kevéssé illettek össze, hogy Phoebe nem tudta, mit gondoljon felõlük.
Néha gyönyör és boldogság mámorának tûntek.
Ilyenkor kitárta karját, magához ölelte Phoebét, és olyan gyöngéden csókolta meg az arcát, mint az édesanyja; úgy látszott, hogy ellenállhatatlan kényszer hatására mûveli, mintha keblére súlyként nehezednék a gyengédség, és kénytelen volna belõle kiengedni valamennyit, hogy lélegzethez jusson.
A következõ pillanatban szokatlan, üdvözült öröme megint elapadt, mintegy riadtan visszahúzódott, újra gyászt öltött magára, és elrejtõzött szívének üregébe, ahol oly sokáig tartották láncra verve, míg merev, ólomsúlyú bánat ült ki a bebörtönzött öröm helyére - mert az félt szabadságától -, bánat, mely oly fekete volt, amilyen fényes volt a megelõzõ öröm.
Gyakorta szaggatott, ideges, hisztérikus nevetésben tört ki, amely szomorúbbnak hatott, mint bármi sírás; majd rögtön utána, mintegy próbaképp, hogy melyik szomorúbb mégis, könny ömlött a szemébõl, és volt úgy, hogy egyszerre jöttek a könnyek is és a nevetés is, úgyhogy átvitt értelemben sápadt, ködös szivárvánnyal övezték szegény Hepzibah-nk arcát.
Phoebéhez, amint mondtuk is már, gyengéd volt, sokkal szelídebb, mint rövid ismeretségük során bármikor, leszámítva, hogy elõzõ este megcsókolta az arcát - viszont idõnként szeszélyes volt és ingerült.
Élesen szólt hozzá, azután meg elvetve szokott merev tartózkodását, bocsánatot kért tõle, s a következõ pillanatban újra elkövetette az imént megbocsátott sértést.
Végül, amikor közös munkájukat befejezték, Phoebe kezét reszketõ kezébe vette.
- Légy türelemmel irántam, édes gyermekem - kérte sírva -, olyan tele a szívem, hogy könnyen kiárad!
Légy türelemmel; szeretlek téged, Phoebe, ha olykor csúnyán szólok is!
Ne törõdj vele, édes kislányom!
Meglátod, ezentúl már kedves leszek, mindig csak kedves!
- Egyetlen néném, kérem, mondja meg, mi történt? - kérdezte Phoebe, hangjában könnyes-napsugaras együttérzéssel.
- Miért ennyire izgatott?
- Csitt!
Csitt!
Jön már! - susogta Hepzibah sietõsen törölgetve könnyeit.
-Hadd lásson meg elõször téged, kis Phoebe, te fiatal vagy, és piros az arcod, s különben sem tudsz senkire másképp nézni, mint mosolyogva.
Mindig a vidám arcokat szerette!
Az én arcom pedig már öreg, és fel sem száradtak még rajta a könnyek.
Sohasem szerette a könnyeket.
Kérlek, húzd el egy kissé a függönyt, hogy védve legyen a naptól.
De jobban ne húzd el, hadd süssön a nap, mert õ nem kedveli a sötétséget, mint némelyik ember.
Kevés napfényben volt része életében - szegény Clifford -, s ó, micsoda fekete árnyék borult rá!
Szegény, szegény Clifford!
Félhangon mormolta ezt, mintha inkább a saját lelkével beszélgetne, mint Phoebével, és lábujjhegyen fel-le járt a szobában, ezt is, azt is igazítva még az utolsó percben, amit szükségesnek gondolt.
Közben a felsõ átjáróról léptek hallatszottak.
Phoebe felismerte, ugyanaz a járás, amelyet aznap éjjel félálomban hallott közeledni a lépcsõn felfelé.
Úgy tûnt, hogy a közeledõ vendég, akárki volt, valamiért megállt a lépcsõ tetején, s kétszer-háromszor a lépcsõfokokon is, végül ismét a lépcsõ alján.
Habozása egyik alkalommal sem tetszett szándékosnak, ellenkezõleg, mintha abból fakadt volna, hogy emlékezetébõl kihullott a cél, amely mozgásba lendítette, vagy mintha lába akaratán kívül állt volna meg, mert kevés hajtóerõ volt benne, ami mozgásban tartsa.
Végül a társalgó ajtaja elõtt még egy hosszú szünetet tartott.
Megragadta a kilincset, de aztán mégis leoldódtak róla az ujjai, anélkül, hogy kinyitotta volna az ajtót.
Hepzibah keze görcsösen összekulcsolódott, úgy meredt az ajtóra.
- Kedves, jó Hepzibah néném, ne nézzen így, nagyon szépen kérem!  szólt reszketve Phoebe, mert nénjének izgatottságából és utolsó, titokzatos, visszatartott mozdulatából úgy sejtette, hogy kísértet közeledik.
- Megrémít!
Csak nem valami szörnyûség készül?
- Csitt! - suttogta Hepzibah.
- Légy kedves és vidám!
A csend a küszöb elõtt olyan hosszúra nyúlt, hogy Hepzibah nem bírta tovább a várakozást, elõrefutott, felszakította az ajtót, és kézen fogva bevezetett a szobába egy ismeretlent.
Elsõ pillantásra Phoebe egy idõs alakot látott, fakó damasztanyagú, régimódi reggeli köntösben, akinek õsz haja szokatlanul hosszúra nõtt.
Egészen eltakarta a homlokát, csak akkor nem, amikor hirtelen hátravetette haját, és ködös tekintetét körbejáratta a szobán.
Nem kellett sokáig nézni az arcát ahhoz, hogy megértsük, járása szükségszerûen volt olyan, amilyen volt; lassan s oly bizonytalanul, mint a járni tanuló gyermek elsõ nagy útján a szoba egyik sarkától a másikig, jutott idáig.
Nem mintha bármi jel arra mutatott volna, hogy fizikai ereje nem volt elég a szilárd, határozott járásra.
A szelleme tette, hogy nem tudott járni.
Arckifejezésében, bár kétségtelenül megvolt benne az értelem fénye, ez mégis hunyorogni, pislogni, majd-majd kihunyni látszott, csaknem elenyészett és megint föléledt, olyan volt, mint egy lángocska félig kihamvadt parázs felett: sokkal izgatottabban figyeljük, mintha igazi, nagy láng volna, elevenen lobogó; izgatottabban, de kicsit türelmetlenül is, mintegy azt kívánva, vagy lángoljon fel kellõ fényességgel, vagy rögtön aludjék ki.
A vendég, miután belépett a szobába, egy pillanatig csak állt, és Hepzibah kezét továbbra is fogta, ösztönösen, mint a gyermek a felnõttét, aki vezeti.
De meglátta Phoebét, és arcára, mint egy jelenés, fényt vetett ifjú és kedves alakja, amely olyan vidám csillogást árasztott a sötét társalgóra, mint a visszavert fény sugárköre a napsütésben álló, virággal telt üvegváza körül.
Üdvözölte, vagyis, hogy igazat szóljunk, inkább csak egy rosszul sikerült, félbemaradt mozdulatot tett Phoebe üdvözlésére.
De akármilyen befejezetlen volt ez a mozdulat, magában hordott, vagy legalábbis sejtetett valami utolérhetetlen gráciát, amelynek az udvarias viselkedés semmiféle szabályosan végrehajtott formája nem jöhetett volna nyomába.
Egészen leheletfinom volt, nem lehetett azonnal érteni, de ha, aki látta, utóbb felelevenítette magában ezt a mozdulatot, akkor átalakult elõtte az egész ember.
- Drága Clifford - mondta Hepzibah olyan hangon, amilyennel az ember egyakaratos gyermeket csitítgat. - Ez itt unokahúgunk, Phoebe Pyncheon, a kis Phoebe Pyncheon - tudod, Arthur egyetlen lánya.
Eljött hozzánk faluról, és egy darabig itt marad velünk; a mi öreg házunk különben nagyon elhagyatott lenne.
- Phoebe? - Phoebe Pyncheon?
- Phoebe? - ismételgette a vendég makacsul, furcsán egybemosódó kiejtéssel.
- Arthur lánya!
El is felejtettem!
Nem baj!
Isten hozott nálunk!
- Gyere, drága Clifford, ülj ide, erre a székre - szólt Hepzibah, és a helyére vezette.
- Légy szíves, Phoebe, engedd kicsit lejjebb a függönyt.
Úgy, most már reggelizhetünk.
A vendég leült a neki kijelölt helyre, és furcsán körülnézett.
Úgy látszott, hogy viaskodik az õt körülvevõ képekkel, hogy megértse összefüggésüket, és elhitethesse magával.
Mindenesetre egész szívével biztos akart lenni abban, hogy itt van, az alacsony, gerendás mennyezetû, tölgyfa burkolatú társalgóban, nem pedig valamely más környezetben, amely beleette magát érzékeibe.
De ez akkora erõfeszítést jelentett neki, hogy csak részben sikerülhetett.
Egyre az történt vele, hogy - nem tudjuk másképpen körülírni - személye elhalványult, s eloszlott a helyrõl, ahol õ ült, vagy, másik szóval élve, öntudata más helyre távozott, hátrahagyva legyengült, szürke, mélabús alakját - e tapintható ürességet, anyagi kísértetet - az asztal melletti széken.
Tiszta pillanataiban azután fellobbant valami a szemében, pislákoló gyertyaként.
Ez hírül adta, hogy lelke visszatért hozzá, és minden erejét megfeszítve igyekszik felszítani benne a tüzet, kigyújtani az értelem lámpáit a roskatag, elhagyott udvarházban, ahol kényszerû lakása van.
Egyik ilyen pillanatában, amikor elméje nem volt egészen tompa, bár nem is tisztult ki teljesen, Phoebe megbizonyosodott arról, amit már elõbb is érzett, de eleinte ijesztõ és bolond ötletnek tartott.
Megértette, hogy az elõtte ülõ nem lehet más, mint akit a Hepzibah birtokában lévõ miniatûr ábrázol.
Nõ lévén, pontosan megfigyelte az emberek ruháját, és mindjárt észrevette, hogy a damasztselyem háziköntös, melyet a vendég visel, formájában, anyagában és divatjában azonos azzal a másikkal, amely oly finom aprólékossággal volt ábrázolva a képen.
A régi, megfakult ruhadarab, eredeti pompájának minden nyomát elvesztvén, úgy látszott, hogy valami szavakban nemigen kifejezhetõ módon képviseli tulajdonosának ismeretlen balsorsát, és közli azt a szemlélõvel.
Ezen az õt burkoló példázaton keresztül még nyilvánvalóbbá vált, milyen nyûtt és öreg már a lelkét közvetlenül burkoló ruha, az alak, az arc, amelynek szépségét és báját egykor alig érhette fel a legelõkelõbb mûvész tudása.
S egyre pontosabban lehetett érezni, hogy valami szörnyû bántódás érte földi útjai során.
Íme itt ül, a romlás sûrû fátylat vont közéje és a világ közé, mégis, ezen át is, egy-egy felvillanó másodpercben láthatóvá válik az arckifejezés, oly finom, hajlékony és ábrándos - amelyet Malbone egy ihlet-vezette ecsetvonással, lélegzetét is visszafojtva, adott a képnek.
Volt valami oly eredetien jellemzõ ebben a tekintetben, hogy a sötét évek, az aránytalan teher súlya mind együtt sem tudta egészen megsemmisíteni.
Hepzibah kitöltött egy csésze remek, illatos kávét, és a vendég elé tette.
Amint a pillantásuk találkozott, úgy látszott, hogy a vendég megijed, és nyugtalanság fogja el.
- Te vagy, Hepzibah? - mormolta szomorúan, azután elfordulva, s talán nem is tudva, hogy hallják, még azt mondta: - Milyen más!
Hogy megváltozott!
Haragszik rám talán?
Miért ráncolja össze a szemöldökét?
Szegény Hepzibah!
Megint ez a szerencsétlen szemöldökráncolás, amelyet az idõ és a visszafojtott izgalom állandó nyûge annyira szokásává tett, hogy már minden erõs érzését ezzel fejezte ki.
De a vendég homályosan artikulált szavaira arca megenyhült, sõt kedves lett a gondoskodó szeretettõl, és vonásainak nyersesége eltûnt e mögött a meleg, ködös izzás mögött!
- Dehogy haragszom! - ismételte meg a szót. - Hogy is haragudnék rád, Clifford!
A hangsúlyon, amellyel ezt a mondatot kiejtette, panaszos, rendkívül finom dallam reszketett végig, de ez nem tudta egészen háttérbe szorítani azt a valamit, amit egy érzéketlen hallgató mégis könnyen nyerseségnek érthetett volna.
Mintha egy túlvilági zenész lélekbe markoló, édes zenét fakasztana egy repedt hangszerbõl, amelynek tökéletlensége az éteri dallam közepette is minduntalan kihallik - olyan mély volt az a lélek, amely Hepzibah hangjában hangszerre talált.
- Itt csak szeretet van, Clifford - tette hozzá. - Csupa-csupa szeretet!
Itthon vagy!
A vendég egy mosollyal válaszolt a szavak hangsúlyára, amely azonban félúton abbamaradt.
Erõtlen mosoly, s elhalt egy pillanat alatt, mégis tündéri szépség varázsát idézte fel.
Azonban ezt egy durvább kifejezés követte, vagy legalábbis nyersen ütött át arcának finom vonásain és egész magatartásán, mert semmi intellektuális erõ nem mérsékelte.
Az éhség ült ki az arcára.
Úgy evett, hogy szinte azt mondhatnánk, habzsolt, teljesen megfeledkezett magáról, Hepzibah-ról, az ifjú lányról, mindenrõl, az egész környezetrõl, annyira átadta magát a dúsan megrakott asztal élvezetének.
Az evés örömei iránti érzék valószínûleg mindig természetében lehetett, bár finom és törékeny alkatú volt.
Ezt azonban mérsékelhette, sõt, erénnyé, mintegy szellemi kultúrája ezer megnyilvánulási formája egyikévé változtathatta volna emelkedettebb tulajdonságainak erõteljes fékje.
Jelenlegi állapotában azonban olyan szánalmas volt, hogy Phoebe nem tehetett egyebet, csak lesütötte a szemét.
Kis idõ múlva a vendég megérezte az addig érintetlenül álló kávé illatát.
Mohón felkortyolta.
A nemes aroma úgy hatott rá, mint a varázsital, állati létének homályos anyagát átlátszóvá, legalábbis áttetszõvé tisztította, s átcsillogott rajta a szellem fénye, sokkal tisztább ragyogással, mint eddig.
- Még! Még! - kiáltotta, ideges sietséggel ejtve a szavakat, mintha attól félne, hogy kisiklik a kezébõl, amit épphogy csak megragadott.
- Ez kell nekem!
Kérek még!
A kávé jótékony és erõteljes hatására jobban kiegyenesedett, s amint körülnézett, tekintete mindenrõl tudomást vett, amin megpihent.
Nem egészen úgy történt ez, hogy arckifejezése intellektuálisabbá vált, ennek is volt része benne, de nem ezt mondhatnánk a döntõ változásnak.
Még azt sem, hogy amit erkölcsi lényünknek nevezünk, s nyilván elsorvadt benne, most hirtelen szembeszökõen felszínre tört volna.
Inkább bizonyos nemes finomság szabadult fel benne, nem teljesen még, csak néha és elmosódva, az a sajátossága lényének, mely a szép dolgokat felfogja és élvezi.
Ha valaki jellemének ez a legszembetûnõbb vonása, boldog lehet, mert választékos ízlés és az élet örömeinek élvezete jutott osztályrészéül.
Életeleme a szépség, minden törekvése arra irányul, s ha testi alkata és szervezete ezzel összhangban fejlõdik, saját egyéniségébõl is csak szépséget aknáz ki.
Az ilyen embernek sem a gondot, sem a küzdelmet nem szabad megismernie; távol álljon tõle a vértanúság, amely, számtalan változatban, osztályrészül jut azoknak, akiknek elég bátorságuk, erõs akaratuk és lelkiismeretük van ahhoz, hogy harcba szálljanak a világgal.
Ily hõsi alkat számára a vértanúság a világ legnagyobb kincse, amit jutalmul elnyerhet.
De annak a férfinak, akirõl most beszélünk, mindez csak szenvedést hozhat, a megpróbáltatás mértékéhez képest kisebbet vagy nagyobbat.
Neki nem volt joga mártíromságot vállalni; úgy hiszem, valamely nagylelkû, erõs és nemes szellem, látván, mennyire boldogságra termett, s minden egyébre mennyire gyenge, készséggel feláldozta volna a magának szánt kevés örömet, bízvást vetette volna el reményeit, hiszen számára csak kicsiségek - ha így világunk fagyos szélviharait megenyhítheti, hogy megvédje õt.
Nem rideg szigorral jegyezzük meg, de úgy tûnik, Clifford szibarita természettel jött a világra.
Ez még itt, a sötét társalgóban is kitûnt abból, amilyen eltéríthetetlen mágneses erõvel vonzotta magához szemét az árnyékos lombon átszûrõdõ napsugarak reszketõ játéka.
Látható volt abból is, ahogy a váza virágot észrevette és értékelte, beszívta illatát, akkora gyönyörûséggel, mely csak olyan kifinomult fizikai alkattól telik, amelynek egyes összetevõi már szellemiek.
Megnyilvánult továbbá abban az öntudatlan mosolyban, amellyel Phoebére nézett, akinek üde, lányos alakja virág és napsütés volt egyben, sõt mindkettõnek belsõ lényege, sokkal tetszetõsebb és kedvesebb megnyilatkozási formában.
A szépségnek ez a szeretete, sóvárgása nyilvánult meg abban az ösztönös óvatosságban is, ahogyan rögtön kezdetben elfordította tekintetét Hepzibah-ról, s inkább a szoba bármely más részére irányította, csak õrá nem.
Hepzibah balszerencséje volt ez, nem Clifford hibája.
Ki várhatta volna, amilyen sárga volt háziasszonya arca, és ráncos és gyászos a megjelenése, s az az esetlen turbándísz a fején, és kellemetlen, görcsös szemöldökráncolása - hogyan is lehetett volna elvárni, hogy rajta legeltesse a szemét?
De hát nem volt-e adósa némi viszontszeretettel mindazért, amivel hallgatagon körülvette?
Semmivel sem volt adósa.
Az olyan egyéniség, mint Clifford, nem vállal fel adósságokat.
Az ilyen ember - nem megrovásként mondjuk, s nem is vonjuk kétségbe, joggal lép fel bizonyos igényekkel a másfajta alkatúakkal szemben - lényegénél fogva mindig önzõ, s ezt rá kell hagynunk, s elhalmozni õt önfeláldozó szeretetünkkel, a viszonzás reménye nélkül.
Szegény Hepzibah tisztában volt ezzel az igazsággal, vagy legalábbis ösztönösen eszerint cselekedett.
Clifford oly sokáig élt elszakítva mindentõl, ami kellemes, hogy az agg leány - igen, bár sóhaj tört fel belõle, és alig várta már, hogy a szobájába zárkózva mielõbb kisírhassa magát - örült, hogy szebb látnivalók tárulnak eléje, mint az õ csúf, vén arca.
Az sohasem volt különösebben vonzó, de ha igen, a bánkódás Cliffordért akkor is régen elhamvasztotta volna minden báját.
A vendég most hátradõlt székében.
Arckifejezésében az álmos gyönyörûségen valami gondterhelt erõlködés és nyugtalanság kerekedett felül.
Mindenáron szeretett volna erõsebben kapcsolódni jelen környezetéhez, vagy még inkább, rettegett, hogy mindez csak álom, a képzelet játéka, és a szépséges percet türelmetlenül még több fényért zaklatta, s hosszabb maradásért.
- Mily szép itt!
Milyen kellemes! - szólt szinte magában, mintha nem is szólna senkihez személy szerint.
- Vajon meddig tart?
Nyitott ablak. Milyen balzsamos a levegõ!
Nyitott ablak!
Milyen csodaszép a napsugarak játéka!
S a virágok milyen illatosak!
S az ifjú lány arca milyen kedves, milyen hamvas!
Harmatos virág, s szikrázó nap a harmaton!
Jaj, ez biztosan csak álom!
Álom!
Álom!
Egészen elfedi a négy kõfalat!
Hirtelen elsötétült az arca, mintha barlang, vagy tömlöc sötét árnyéka vetõdne reá, arckifejezése nem tükrözött több fényt, mint amennyi a börtönablak vasrácsain szûrõdhetett volna be, s az is egyre halványodott, mintha lassan lefelé süllyedne a mélybe.
Phoebe (mivel fürge és tevékeny volt, és nemigen tudta megállni, hogy bele ne avatkozzék abba, mégpedig rendszerint jó irányban, ami körülötte történik) most úgy érezte, meg kell szólítania az idegent.
- Ezt a fajta rózsát ma reggel láttam elõször a kertben - szólt, és kivett egy bíborszínû virágot a vázából.
- Összesen öt vagy hat lesz a bokrán ezen a tavaszon.
Ez volt a legszebb, nincs rajta egy csepp üszög, sem penész.
Csodaszép!
Ilyen gyönyörût még nem is láttam!
És az illata feledhetetlen!
- Ó, hadd lássam!
Hadd vegyem a kezembe! - kiáltotta a vendég, és mohón megragadta a virágot, az pedig az emlékezetben megõrzött illatok megszokott varázserejével számtalan képzettársítást idézett fel, amint illatát szétárasztotta.
- Köszönöm szépen!
Ez meggyógyít!
Eszembe jut, hogy valamikor mennyire dicsértem ezt a virágot, régen, úgy hiszem, nagy-nagyon régen!
Vagy talán csak tegnap volt?
Úgy érzem, mintha újra fiatal lennék!
Fiatal vagyok megint?
Vagy nagyon élesen emlékszem, vagy az öntudatom furcsa mód homályos!
De milyen kedves ez a szép lány!
Köszönöm szépen!
Köszönöm!
A bíborszín virág jótékony izgalomba hozta, ez szerezte neki a legszebb percet a reggelizõasztal mellett.
Tovább is tarthatott volna ez az öröm, csakhogy Clifford szeme hamarosan az öreg puritán arcára tévedt, aki a poros képkeretbõl, a fénytelen vászonról úgy nézett alá, mint valami kísértet, egy gonosz indulatú ártalmas szellem.
A vendég türelmetlen kézmozdulatot tett, és olyan hangon szólította meg Hepzibah-t, hogy azonnal felismerhetõ volt benne a család elkényeztetett tagjának túlzott érzékenysége.
- Hepzibah!
Hepzibah! - kiáltotta erélyesen, világosan tagolt szóval. - Miért van a falon ez a förtelmes kép?
Igen, ilyen vagy, neked ez tetszik!
Megmondtam százszor, hogy ez a ház rossz szelleme!
Különösen pedig az enyém.
Vedd le azonnal!
- Drága Clifford - szólt Hepzibah -, jól tudod, hogy azt nem lehet!
- Akkor pedig - folytatta Clifford, még mindig számottevõ eréllyel -, nagyon kérlek, takard el karmazsinfüggönnyel, jó szélessel, bõ ráncokban hulljon alá, aranyos rojttal legyen szegve.
Nem tudom elviselni.
Nem bírom, ha az arcomba bámul!
- Úgy lesz, drága Clifford, elfüggönyözzük azt a képet  csillapította Hepzibah.
- Van egy karmazsinfüggöny a ládában, fenn az emeleten. Kicsikét fakó, és azt hiszem, a moly is megrágta, de Phoebe meg én csodát fogunk vele mûvelni.
- Még ma, kérlek, ne feledkezz meg róla! - mondta, majd tompa hangon, szinte önmagához szólván, hozzátette: - Miért kell egyáltalán ebben a komor házban laknunk?
Miért nem megyünk Dél-Franciaországba?
Olaszországba?
Párizsba, Nápolyba, Rómába, Velencébe?
Hepzibah azt mondja erre, nincs pénzünk.
Igazán furcsa.
Magában elmosolyodott, és finom gúnnyal jelentõségteljes pillantást vetett Hepzibah-ra.
Úgy látszott azonban, hogy a sokféle érzéshullámzás, amelyen rövid idõ alatt átesett - bár az érzések elég erõtlenül nyilvánultak meg -, mégis nagyon megviselték az újonnan érkezettet.
Minden bizonnyal keserves egyhangúsághoz szokott, nem pedig ahhoz, hogy magával sodorja az érzések árja, ha ez az áramlás elég lassú volt is, és csak pocsolyába torkollott a lába elõtt.
Arcára az álmosság fátyla terült, és bizonyos értelemben úgy megülte természettõl finom és elõkelõ vonásait, mint sûrû köd a tájat, ha nem tör át rajta napfény.
Durva lett, csaknem otromba!
A szemlélõ már jóformán kétségbe vonhatta volna, hogy egy csepp érdeklõdést, szépséget, vagy akár a szépség apró töredékét is észlelhette ebben az emberben, s már önmagát, képzeletét vádolta, az vezethette félre, ha ezen a tompa ábrázaton megnyerõ kedvességet látott felcsillanni, s e ködös szemekben ritka becses fény izzását látta.
Mégis, mielõtt egészen magába süppedt volna, felhangzott a bolti csengõ makacs, vékony csilingelése.
Clifford hallószerveit és idegeinek jellegzetes érzékenységét éles vágásként érte a hang, annyira, hogy felugrott helyérõl.
- Hepzibah, az isten szerelmére, miféle szörnyû zaj ez a mi házunkban? -kiáltotta, sértõdött türelmetlenségét - ami természetes, és õsidõktõl így van - éppen azon az egy lényen töltve ki, aki a világon egyedül szerette.
- Soha életemben nem hallottam ilyen utálatos zenebonát!
Miért tûröd ezt?
A pokol minden disszonanciájára, mi ez?
Különös volt, hogy megelevenítette Cliffordot - mintha egy elhomályosult kép lépne ki a vászonból - ez a látszólag csekély bosszúság.
Ennek az volt a titka, hogy az ilyen vérmérsékletû embert sokkal jobban bántja, ha szépérzékét, a harmóniához való ragaszkodását éri sérelem, mintha a szívét.
Még az is lehetséges - mert hasonló dolog sokszor megesik -, ha Cliffordnak élete során módjában áll ízlését az elérhetõ legmagasabb tökélyig fejleszteni, ez a finom érzék talán teljesen felõrölt és elkoptatott volna benne minden érzelmet.
Nem kockáztathatjuk-e meg hát azt a feltevést, hogy hosszú, sötét balsorsának mélyén a kegyelem egy cseppjét is hordozta?
- Drága Clifford, bárcsak távol tudnám tartani füledtõl ezt a hangot -szólt Hepzibah türelmesen, de szenvedve szégyenében, és elpirult.
- Bizony, én sem szeretem.
Hanem, Clifford, tudod-e, hogy valamirõl még nem szóltam?
Ez a csúf lárma - kérlek szépen, Phoebe, szaladj, és nézd meg, ki az -, vagyis ez az éles, akaratos csilingelés nem más, mint a bolti csengõnk hangja.
- Bolti csengõ! - ismételte meg Clifford, és megdöbbenve meredt nõvérére.
- Igen, a bolti csengõnk - mondta Hepzibah, s valami természetes méltóság és mélyrõl jövõ indulat nyilvánult meg a viselkedésében.
- Mert tudnod kell, drága Clifford, hogy nagyon szegények vagyunk.
És nem volt más segítség, csak olyan kézbõl fogadni el segítséget, amelyet akkor is ellöknék magamtól (s te is, jól tudom!), ha kenyeret kínálna, mikor éhhalál kerülget - nem volt segítség, csak ami tõle várható, vagy pedig magam kezével keresni meg a kenyerem!
Ha magam vagyok, talán inkább éhen haltam volna.
De hát az ég visszaadott téged!
Úgy gondolod talán, drága Clifford - folytatta szomorú, alázatos mosollyal -, hogy orvosolhatatlan szégyent hoztam régi házunkra, mivel újra kinyitottam az elülsõ toronyban lévõ boltot?
Ükapánk ugyanezt tette sokkal kisebb szükségben!
Szégyelled magad miattam, Clifford?
- Ó, szégyen!
Hogy említheted elõttem ezt a szót, Hepzibah?  szólt Clifford, de éppen nem haragosan, mert ha valakinek szellemi erejét apróra összezúzták, az kis bántalmakra ingerlékeny lehet, de sohasem háborodik fel nagyon.
Így Clifford is csupán szomorúan, érzéstõl áthatott hangon beszélt.
- Nem szép tõled, hogy ezt a szót említed, Hepzibah!
Miféle szégyen érhet még engemet!
És az összeroppant ember - aki az élet élvezetére született, s azután olyanrettenetes sorsot szenvedett végig - nõiesen szenvedélyes sírásban tört ki.
De hamar túlesett rajta, és csendes arckifejezésébõl ítélve, békés lelkiállapotba került.
Egy pillanatra még ebbõl is magához tért, és különös mosollyal tekintett Hepzibah-ra, amelynek ravaszkás, gúnyos, rejtett értelme titok maradt elõtte.
- Igazán olyan szegények vagyunk, Hepzibah? - kérdezte.
Végül, mivelhogy a karszék kényelmes nagy volt, lágyan kipárnázva, Clifford álomba merült.
Amikor Hepzibah meghallotta lélegzetének szabályos hullámzását (nem volt erõs és teljes, hanem reszketeg és gyenge, leromlott szervezetének megfelelõen), amint a nyugodt szendergés jegyei Hepzibah füléhez értek, kihasználta az alkalmat, hogy alaposabban megnézte bátyja arcát, amire eddig nem merészkedett.
Felolvadt könnyeiben, lelke mélyérõl a gyötrelem nyöszörgése tört fel, tompa, gyengéd, kimondhatatlanul szomorú jajszó.
A fájdalom és szánakozás ilyen mélységében nem érezte, hogy tiszteletlenség az elváltozott, megöregedett, megfakult, tönkrement arcba merednie.
De amint kissé megkönnyebbült, lelkiismerete bántani kezdte, amiért olyan kíváncsian bámult rá most, amikor úgy megváltozott, s gyorsan félrefordulva leengedte a függönyt a napsütötte ablakra, és magára hagyta az alvó Cliffordot.
VIII. A mai Pyncheon
Mikor Phoebe a boltba lépett, egy ismerõs arcot pillantott meg: a néger  s vajh mind fel tudjuk sorolni -, az elefánt, a teve, a dromedárok és a mozdony mohó tisztelõjének arcát.
Mivel a rendelkezésére álló összeget a megelõzõ két napon mind elköltötte e hallatlan luxuscikkekre, ezúttal nem magától jött, hanem édesanyja megbízásából: három tojásért és fél font mazsoláért.
Phoebe a kisfiút kérésének megfelelõen el is látta a kívánt árucikkekkel, de hálából állandó hûségéért, valamint reggeli utáni csemegeképpen még egy cethalat is a kezébe nyomott.
A nagy hal most fordítottját élte át a ninivei prófétán szerzett tapasztalatának, mert azonnal útnak indították lefelé a vérpiros ösvényen, amelyet oly változatos összetételû karaván járt meg elõtte.
Bizony, ez a figyelemre méltó kisfiú igaz jelképe az õsöreg Idõnek, mind embert-állatot egyformán felfaló végtelen étvágya miatt, mind pedig azért, mert miután annyi mindent elnyelt már a teremtésbõl, õ maga ugyanolyan friss és üde, mintha csak most került volna ki az alkotó kezébõl.
Már félig behúzta maga után az ajtót, de aztán mégis visszafordult, és valamit motyogott Phoebének, amit nem lehetett jól érteni, mivel a cethalat még nem nyelte le.
- Mit mondasz, kis pajtás? - kérdezte Phoebe.
- Anyu kérdezteti - szólt újra a kis Ned Higgins, most már érthetõbben -,hogy van az öreg Pyncheon kisasszony bátyja?
Azt mondják, hogy hazajött.
- Hepzibah néném bátyja! - kiáltott fel Phoebe, mert hirtelen érte a Hepzibah és vendége közt levõ kapcsolat felfedezése.
- A bátyja!
S hol lehetett eddig?
A kisfiú tömpe orrára tette a mutatóujját, és fontoskodó arcot öltött, amit egy gyerek hamar megtanul, ha sokat csatangol az utcán, még ha egyébként butuska is.
Mikor aztán látta, hogy Phoebe csak néz rá, és nem felel az édesanyja kérdésére, akkor szépen elment.
Alighogy a kisfiú lement a lépcsõn, egy úr jött rajta felfelé, s mikor fölért, benyitott a boltba.
Jól megtermett férfiú volt, jócskán túl volt élete delén, és csak a magassága hiányzott hozzá, hogy alakja kifejezetten daliás legyen, vékony, fekete öltönyt viselt, amelynek anyaga nagyon emlékeztetett a posztóra.
Megjelenésének tekintélyét több kellék is emelte még, nevezetesen egy aranyfejû sétapálca ritka keleti fából, egy makulátlan tisztaságú, fehér sál a nyakán, valamint alapos gonddal fényesített cipõ.
Sötét, szögletes arca, csaknem bozontosnak nevezhetõ, elõreugró szemöldökeivel, természettõl parancsoló hatású volt, s talán zord is lett volna, ha viselõje nem munkálkodik azon, hogy ezt a hatást rendkívül derûs kedély és jóakarat jeleivel enyhítse.
Mégis az arc alsó felén túlzott mértékben felgyûlt súlyos anyag miatt ez a kifejezés nem lehetett lelkes, inkább csak kenetes, azt mondhatnánk, hogy némileg olajosan fénylett, de korántsem olyan megnyerõen, ahogy az illetõ szerette volna.
Az apróságokra is fogékony megfigyelõ mindenesetre úgy vélné, hogy ez az arckifejezés egyáltalán nem tanúskodott arról a nagy, belülrõl felfakadó jóságról, amelyet tükrözni kívánt volna.
S ha ez a megfigyelõ ráadásul még kissé rosszmájú is, nem csupán fogékony és éles szemû, akkor arra a következtetésre jutna, hogy az arcán ragyogó mosoly közeli rokonságban van cipõje ragyogásával, amennyiben egyiknek is, másiknak is produkálása és fenntartása kemény fáradságába kerülhetett neki, illetõleg az inasának.
Mikor az ismeretlen belépett a kis bolthelyiségbe, melynek terében a kiugró elsõ emelet és a sûrû lombú szilfa árnyéka, valamint a kirakatban díszelgõ árucikkek bizonyos homályos közeget teremtettek, mosolya úgy felerõsödött, mintha a szívét is odaadná, csak hogy szétoszlassa mindazt a valóságos és lelki borongást, amely Hepzibah-t és lakótársait körülveszi - éspedig egyedül az arcáról sugárzó jóindulat fényével.
Amikor a szikár aggszûz helyett egy ifjú lányt talált, szépet, mint a rózsabimbó, meghökkenését hirtelen nem tudta elrejteni.
Egy pillanatra összevonta a szemöldökét, majd pedig még kenetesebb jóindulattal mosolygott rá, mint elõbb.
- Á, értem, értem! - szólt mély hangon. Ez a hang, ha mûveletlen ember torkából tör fel, nyers lett volna, azonban nagy gyakorlat eredményeképp megfelelõ simára csiszolódott. - Nem is tudtam, hogy Hepzibah Pyncheon kisasszony ilyen kedvezõ körülmények közt fogott az üzlethez.
Ön kisegít nála, nemde?
- Igen, kérem - válaszolta Phoebe, és könnyed, árnyalatnyi elõkelõ hangon hozzátette (mert akármilyen udvarias volt az úri vendég, nyilvánvalóan azt hitte róla, hogy bérért dolgozik) -, Hepzibah kisasszony unokahúga vagyok, látogatóban nála pár napra.
- Az unokahúga?
Méghozzá vidékrõl?
Ó, bocsásson meg, kérem - szólt az úr, meghajtotta magát, és rámosolygott, ahogyan Phoebére még sosem mosolyogtak, és sohasem hajoltak meg elõtte. - Hát akkor közelebbrõl is meg kell, hogy ismerjen, mert ha csak nem tévedek nagyot, csak egyetlenegy ilyenféle kis rokonom van!
Hogy is hívják? - Mary?
- Dolly?
- Phoebe? - hát persze, Phoebe!
Ön az csakugyan, drága unokafivérem és osztálytársam, Arthur egyetlen gyermeke, Phoebe Pyncheon?
Most látom, a szájtartása mennyire hasonlít rá!
Igen, igen!
Meg kell ismerkednünk!
Atyafiak vagyunk, kislányom.
Bizonyára hallott már rólam, én vagyok Pyncheon bíró.
Phoebe válaszul illedelmesen bókolt, a bíró pedig elõrehajolt, azzal a megbocsátható, sõt igazság szerint dicséretes szándékkal - tekintettel a közeli rokonságra és a nagy korkülönbségre -, hogy egy csókot nyomjon ifjú rokonának arcára rokonságuk és vonzalma jeléül.
Sajnos, Phoebe (nem célzatosan, hacsak nem olyan ösztönös szándékból, amelyrõl az ész nem is vesz tudomást) épp a döntõ pillanatban felegyenesedett, és nagy tekintélyû atyjafia abba az igazán kínos helyzetbe került, hogy a pult fölé hajolva, ajkát csücsörítve, az üres levegõt csókolta.
Újkori megismétlõdése volt ez annak a mondabeli esetnek, amikor Ixion egy felhõt ölelt át, és annál mulatságosabb volt, mivel a bíró köztudomásúan gyûlölt mindent, ami üres, és büszke volt arra, hogy sohasem épít légvárakat.
Tény és való - s ez Phoebe egyetlen mentsége -, hogy jóllehet Pyncheon bíró jóindulatának sugárözöne az utca másik oldaláról, vagy legalább egy tágas szoba túlsó végébõl esetleg nem hatott volna kellemetlenül a nõi szemlélõre, mihelyt azonban sötét, jól táplált ábrázatát (melyen ráadásul olyan durva szálú szakáll nõtt, hogy soha nem tudta tövig, simára leborotválni) közvetlen kapcsolatba akarta hozni hódolatának tárgyával, jóindulatát mindjárt kellemetlenül töménynek érezték.
Valahogyan túl egyértelmûen mutatkozott meg a férfi minden efféle gesztusában.
Phoebe önkéntelenül lesütötte a szemét, s nem tudta pontosan, miért, de érezte, hogy fülig elpirul a tekintetétõl.
Hiszen máskor is megcsókolták már, legalább fél tucat különféle nagybácsi és unokatestvér, sohasem kényeskedett, voltak idõsebbek is, fiatalabbak is, mint ez a sûrû szemöldökû, szûrõs szakállú, fehér sálas, kenetesen jóindulatú bíró!
Miért csak neki nem engedte meg?
Mikor Phoebe felemelte a tekintetét, megijedt a bíró arcán végbement változástól, ez igazán megdöbbentõ is volt, ha tekintetbe vesszük, hogy mennyi árnyalati különbség állapítható meg egy napsütésben fürdõ és egy viharfelhõktõl beárnyékolt táj között; nem mintha a bíró arcában nyoma lett volna az utóbbi kép kavargó hevességének, mert rideg volt, közömbös és mozdulatlan, mint mikor egész nap borús az ég.
"Istenkém!
Mit tegyek? - gondolta magában Phoebe, a falusi lány.
 Most egyszerre olyan, mintha szíve-lelke kõbõl lenne, és fagyos, mint a keleti szél!
Nem akartam én bántani!
Csakugyan az unokabátyám, hagytam is volna, hogy megcsókoljon, ha tudtam volna!"
És ekkor Phoebe hirtelen rádöbbent, hogy Pyncheon bíró és senki más az, akinek miniatûrjét a fényképész megmutatta neki a kertben, s az a rideg, komor, könyörtelen kifejezés, amely most kiült az arcára, ugyanaz, amit a napfény csökönyös állhatatossággal kimutatott rajta.
Akkor hát nem is pillanatnyi szeszélye volt ez, hanem ügyesen rejtett, de életére szüntelen ránehezedõ sötét komorság?
S még ez nem elég, ezt a jellemvonást úgy örökölte; akár valami családi kincset, sok-sok nemzedéken keresztül úgy hagyományozta rá szakállas õse, akinek a képmásán a ma élõ bírónak mind arckifejezése, mind - csodálatos pontossággal - az arcvonásai is mintegy elõre meg voltak jósolva?
Ha valaki filozofikusabb alkat, mint Phoebe, megretten, amikor ehhez a gondolathoz ér.
Ez másként azt jelentette, hogy mindazok a gyengeségek, hibák, átkos szenvedélyek, csúf indulatok és lelki betegségek, amelyek bûnre hajtják az embert, sokkal nagyobb biztonsággal öröklõdnek nemzedékrõl nemzedékre, mint amit az emberi törvényhozás a szerzett kincsek és tisztségek átörökítésével kapcsolatosan valaha is elérhetett.
De hogy történt, hogy sem, alig pihent meg ismét Phoebe szeme a bíró ábrázatán, máris eltûnt visszataszító komorsága, és a lányt egészen hatalmába kerítette a fullasztó, forró kánikulai jóindulat, melyet ez a kitûnõ ember árasztott nagy szívébõl az õt körülvevõ térségbe; igen hasonlóan a kígyókhoz, amelyekrõl azt mondják, hogy mielõtt valakit megigéznének, jellegzetes illatot árasztanak magukból.
- Ezt már szeretem, Phoebe húgom! - kiáltotta határozott helyeslõ fejbólintás kíséretében.
- Ez már igen, húgocskám.
Erényes kislány vagy, tudsz magadra vigyázni.
Egy fiatal lány - különösen, ha ilyen csinos - nem lehet eléggé takarékos az ajkával.
- Higgye el, uram - szólt Phoebe, igyekezve nevetéssel elütni a dolgot -, igazán nem akartam megharagítani.
Akár be lehetett ezt tudni a rosszul sikerült elsõ találkozásnak, akár nem, Phoebe még mindig bizonyos tartózkodással viseltetett rokona iránt, ami tulajdonképpen idegen volt nyílt, közvetlen természetétõl.
Nem tudott szabadulni attól a bizarr ötlettõl, hogy a családalapító puritán õs, akirõl annyi sötét mendemonda keringett, az egész New England-i Pyncheon-ág közös õse, aki a hétormú házat építette, és oly szokatlan módon lelte benne halálát - hogy tulajdonképpen õ maga lépett most a boltba.
Manapság, amikor már minden szükségeset olyan gyorsan lehet elintézni és beszerezni, nem is lehetett az ezredesnek nehéz dolga.
Amint megérkezett a túlvilágról, csak beült egy negyedórára a borbélyhoz, és az máris takaros, szürke pofaszakállat nyírt az állat borító nagy szakállból, azután igénybe vette egy készruha-áruház szolgálatait, s bársonyzekéjét, fekete köpenyét s álla alól a dús csipkézetû nyakfodrot fehér ingre, nyakkendõre, valamint mellényre, kabátra, pantallóra cserélte, míg végül vasmarkolatú díszkardja helyett megemelintve egy aranyfejû sétapálcát, íme, a kétszáz évvel ezelõtt élt Pyncheon ezredes mint a jelen perc Pyncheon bírója lép elénk.
Phoebe természetesen sokkal józanabb lány volt annál, semhogy ezt az elképzelést egy mosolynál többre méltatta volna.
Az is lehetséges, hogyha a két alak egymás mellett áll eléje, sok különbséget észlelt volna közöttük, s azonosságuk nagyjából való hasonlóságra mérséklõdik.
Az azóta eltelt évek hosszú sora, és az éghajlat, mely oly kevéssé hasonlított a családalapító angol úr hazai légköréhez, szükségképpen lényeges eltéréseket hozott létre utódjának szervezetében.
A bíró izomzatának súlya és kiterjedése aligha volt akkora, mint az ezredesé, amaz kétségkívül izmosabb fickó lehetett.
Bár kortársai között elég nagy súlyú egyéniségként tartották számon, testének súlyát is értve, és tekintélyes alapzattal bírt, amely igen alkalmassá tette a bírói tisztre, mégis úgy gondoljuk, hogy ha e ma élõ Pyncheont egy mérlegre állítanánk õsével, egyiküket a mérleg egyik, másikukat a másik serpenyõjébe, akkor Pyncheon bíró oldaláról legalább fél, régi jó mázsa hiányzott volna még, hogy a mérleg egyensúlyban legyen.
Azonkívül a bíró arcáról eltûnt az az egészséges pirospozsgás színárnyalat, amely az ezredes viharvert arcképének sötét tónusai alól még mindig virított, és sápadt színt öltött, a honfitársaira általában jellemzõ arcszínt.
Továbbá, ha nem tévedünk, akármilyen kemény puritán utód is a szóban levõ úr, bizonyos fajta idegesség mégis megfigyelhetõ volt rajta.
Ennek egyik megnyilvánulásaként arca sokkal mozgékonyabb volt, mint a hajdani angol úré lehetett, áthatóbb élénkségû, azonban valami szilárdabb vonás árán, amelyre ezek az új, finomabb képességek fémet oldó savként hatottak.
Ez a folyamat, amennyire tudomásunk van róla, része talán az egyetemes emberi fejlõdésnek, amely valahányszor feljebb hág egy fokkal, arányos mértékben csökkenti a testi erõ, az erõszak szükségét, és így az a szerepe lehet, hogy fokozatosan átlényegítsen, míg testünk durvább anyagát semmivé finomítja.
Amennyiben ez igaz, Pyncheon bíróra (s nagyon sok embertársára) ráfért volna még egy-két évszázad finomítás.
A bíró és õse szellemi és erkölcsi hasonlósága legalább olyan megalapozottnak látszott, mint amire vonásaik és arckifejezésük nagy rokonsága nyomán következtethetnénk.
Annak idején, Pyncheon ezredes ravatalánál tartott gyászbeszédében, a pap teljes mértékben szentté avatta megboldogult hívét, s mintegy ablakot nyitva a templom tetején s a föléje boruló égboltozaton, látni engedte õt, amint a számára rendelt helyen ül, hárfával kezében, a megdicsõült világ glóriás énekesei közt.
Sírkövén is magasztaló szavak állnak, s a hivatalos történetírás, amennyiben számon tartja lapjain az ezredest, szintén nem vonja kétségbe jellemének egyenességét és becsületességét.
Ugyanígy van a ma élõ Pyncheon bíróval is, sem papi személy, sem a hivatalos kritika, sem a sírkõ feliratának szövegezõje, sem az országos vagy a helyi politika történetírója a világért sem vonná kétségbe ennek a kiváló embernek a hûséges keresztyénségét, becsületes emberségét, bírói megbízhatóságát, avagy bátorságát és kitartását, amirõl mint pártjának sokat próbált harcos tagja tanúságot tett.
De ha félretesszük a hideg, külsõleges szavakat, melyeket a vésõ, a szónokló hang s a történetet író toll rögzít a nyilvánosság és a távoli jövõ számára - és amelyek, mivel a nyilvánosságnak szánták, sokat veszítenek önkéntességükbõl és hitelükbõl éppen, mert az író vagy a szónok tisztában van ezzel -, voltak bizonyos fennmaradt mendemondák is az ezredesrõl, és közszájon forgó pletykák a bíróról, amelyek meglepõen egybevágtak.
Sokszor tanulságos dolog átmenetileg a felesége szemével nézni egy-egy közéleti személyiséget, milyen otthon házikabátban, éppígy annál is alig találhatunk érdekesebb dolgot, mint megfigyelni a különbséget a nyomtatásra szánt arcképmetszet és a modell háta mögött körözött ceruzarajzok között.
Például: a legenda szerint a puritán õs csillapíthatatlan vagyonéhségben szenvedett; hasonlóképpen a bíróról is azt mondták, hogy látszólagos nagyvonalú költekezése ellenére szûkmarkú, sõt vasmarokkal tartja, amit szerzett.
A családalapító bizonyos nyers szívélyességgel élt az érintkezésben, olyan csiszolatlan, jóakaratú szavakkal és gesztusokkal, amelyeket legtöbben a kemény, férfias jellem áthatolhatatlan páncélja mögül is elõtörõ, eredendõ jóság jelének hittek.
Utóda, a bíró, a mûveltebb kor követelményeinek megfelelõen átlényegítette ezt a nyers jóakaratot azzá a széles, jóságos mosollyá, amellyel déli naphoz hasonlóan ragyogott utca hosszat, amerre ment, vagy kandallótûz gyanánt bevilágította ismerõseinek társalgóit.
Az egykori puritán - ha nem a rosszindulat koholta ellene azokat a történeteket, amelyeket még manapság is csak suttogva adtak tovább róla - áthágott bizonyos szabályokat, amelyeket a hozzá hasonló erõs testi alkatú személyek rendszerint áthágnak, bármily szilárdak is egyébként hitükben vagy elveikben, míg csak le nem vetkõznek minden tisztátalanságot, melyet a durva földi anyaggal együtt magukban hordoznak.
Történetünk lapjait nem szennyezzük be azokkal a korunkbeli pletykákkal, amelyek ilyen tekintetben netán a bíró nevéhez is kapcsolódnak.
Az egykori puritán egyébként élet-halál ura volt otthon, és három feleséget elnyûtt egymás után, pusztán egyéniségének könyörtelen súlyával és ridegségével a házaséletben, s egymás után kísérte korai sírjukba megtört szívû asszonyait.
Ezen a ponton nem egyezik a párhuzam.
A bíró csak egyszer nõsült, és felesége meghalt házasságuk harmadik vagy negyedik évében.
Azonban volt egy pletyka - mert annak tartjuk, bár attól még jellemzõ lehet a bíró házastársi magatartására -, hogy a hölgyet mézesheteik alatt érte a halálát okozó lelki csapás, s attól fogva senki nem látta mosolyogni, mert férje arra kényszerítette, hogy reggelente az ágyban szolgáljon fel neki kávét annak elismeréséül, hogy õ ura és parancsolója.
De az öröklött hasonlóságok kérdése, amelyeknek ismétlõdõ visszatérését apáról fiúra valójában képtelenség nyomon követni, túlságosan is termékeny téma, különösen, ha meggondoljuk az õsök nagy számát, akik ott rejtõznek minden egyes ember mögött, egy-két évszázadnyi távolságban.
Ezért csak annyit mondjunk még, hogy a puritán õs - legalább a kemencesutbeli hagyomány, amely egyes alakok jellegzetességeit csodálatos elevenséggel õrzi, így meséli -, tehát az egykori puritán, vakmerõ, könyörtelen, dölyfös és ravasz ember volt; céljait mélyre rejtette, és míg következetesen végre nem hajtotta, nem volt nyugta, és félretett minden lelkiismereti aggályt; kíméletlenül átgázolt a gyengébbeken, s ha feltétlenül szükségesnek mutatkozott, mindent megtett, hogy maga alá gyûrje az erõsebbet is.
Hogy a bíró hasonlított-e reá e tekintetben, az történetünk folyamán ki fog derülni.
Az imént vont párhuzamok aligha fordulhattak meg Phoebe agyában, aki falusi születésû volt, ott is nevelkedett, és szánalmasan keveset ismert meg a családban hagyományos történetekbõl, amelyek úgy lengtek-lebegtek mindenfele a hétormú ház szobáiban és tûzhelyei fölött, akár a pókhálók vagy a lerakódó füst.
Egyvalami mégis volt, apróság voltaképpen, ami oktalan nagy riadalmat keltett benne.
Az átokról, amellyel Maule, a halálra ítélt boszorkánymester sújtotta Pyncheon ezredest és leszármazottak, õ is hallott - hogy Isten vérrel itatja õket -, s arról az elterjedt hiedelemrõl is, hogy e titokzatos vér bugyborékolását néha hallani lehet egyikük-másikuk torkában.
Az utóbbi szóbeszédet - mint értelmes lényhez, különösen pedig mint a Pyncheon család egyik tagjához illett - Phoebe képtelenségnek tartotta, hiszen az is volt kétségtelenül.
A régi babonák azonban - miután sok emberi szívben meggyökereztek, természetessé váltak, akár a lélegzés, és amint egymás után egyik ajkáról a másik fülébe jutottak - a kézenfekvõ, az ismert igazság erejével hatnak.
Át- meg átjárja õket a házi tûzhely füstje.
Hosszas áttételekkel, az egyéb házi eseményekkel és tényekkel együtt könnyen a hitelesség színezetét öltik magukra, és befolyásuk rendszerint nagyobb, semmint hinnénk.
Így történhetett, hogy amikor Phoebe egy bizonyos hangot hallott a bíró torkából - mely nála eléggé szokásos volt, nem mintha akarta volna, de hát semmi különöset nem jelentett, ha csak nem egy elhanyagolható légcsövi bántalmat, vagy pedig, némely aggályok szerint, gutaütésre való hajlamot -, mikor Phoebe ezt a furcsa, illetlen gurgulázó hangot meghallotta (amelyet az író sosem hallott, és nem is képes leírni), igen tapintatlan módon megrémült, és összecsapta a kezét.
Persze nevetséges, hogy ilyen apróság kihozta a sodrából, és valósággal megbocsáthatatlan, hogy ennek jelét is adta pontosan az elõtt, akit leginkább érintett.
De váratlanul érte a dolog, és méghozzá oly különös módon egybevágott az ezredessel és a bíróval kapcsolatos elõbbi képzelgéseivel, hogy most egy pillanatra teljesen azonosult elõtte a két személy.
- Mi történt magával, leányom? - szólt Pyncheon bíró, ezúttal ismét keménytekintetével sújtva Phoebét.
- Talán megijedt valamitõl?
- Ó, semmi, uram, semmi a világon! - válaszolta Phoebe, kicsit kényszeredetten nevetve, mert haragudott magára.
- De talán Hepzibah nénémmel kíván beszelni.
Parancsolja, hogy kihívjam?
- Nem, várjon még egy kicsit, kérem - szólt a bíró, ismét napsugarat ontva.- Úgy tûnik, mintha jelenleg egy kissé izgatott lenne.
A városi környezet, kedves Phoebe húgom, úgy látszik, nincs harmóniában az ön megszokott, egészséges vidéki életmódjával.
Vagy történt valami, ami külön is megzavarta?
Valami döntõ esemény Hepzibah nénje családjában?
Valakinek a megérkezése, nemde?
Ó, mindjárt gondoltam!
Nem is csodálom, hogy rossz hangulatban van, kis húgom.
Ilyen vendéggel egy fedél alatt hálni, ez bizony könnyen megzavarhat egy ártatlan fiatal lányt!
- Igazán zavarba hoz, uram - válaszolta Phoebe, kérdõ tekintetét a bíróra függesztve.
- Senki olyan vendég nincs a házban, akitõl félni kellene, csak egy szegény, szerencsétlen, kedves, gyermekes ember, alighanem Hepzibah néném bátyja.
Attól tartok (de ön, uram, jobban tudhatja nálam), hogy nincs teljesen eszénél, de olyan csendes, olyan jóindulatú, hogy egy anya nyugodtan rábízhatná a kisgyerekét, eljátszana vele, azt hiszem, olyanformán, mintha csak egy-két évvel lenne idõsebb, mint a baba.
Még hogy õ megijesztett volna!
Hát errõl aztán szó sincs!
- Örülök, hogy ilyen kedvezõ és elfogulatlan véleményt hallhatok Clifford unokatestvéremrõl - szólt a jóindulatú bíró.
- Sok évvel ezelõtt együtt töltöttük gyermekkorunkat és fiatalságunkat, mindig vonzódtam hozzá, és ma is nagyon érdekel a sorsa.
Ha jól értem, Phoebe húgom, gyengeelméjûnek látszik.
Isten adjon neki legalább annyi szellemi erõt, hogy megbánhassa régi bûneit!
- Azt hiszem, senki sincs - jegyezte meg Phoebe -, akinek kevesebb megbánnivaló bûne lenne.
- Lehetséges volna, kedvesem, - mondta erre a bíró szánakozó tekintettel -, hogy még nem hallott Clifford Pyncheonról?
Hogy nem ismeri a történetét?
Nos, ez nagyon is jól van így, az édesanyjától valóban szép, hogy így tiszteletben tartja annak a családnak a becsületét, amelynek nevét viseli.
Higgye csak a legjobbat errõl a szerencsétlen emberrõl, amit hinni tud, és remélje, amit remélni tud!
Ez olyan szabály, amelyet minden keresztyén embernek követnie kellene, amikor egymást megítélik; különösen helyes és bölcs pedig rokonok között, akiknek a jelleme szükségképpen kölcsönös összefüggésben áll egymással.
De hol van Clifford? A társalgóban?
Csak bemegyek hozzá egy pillanatra és megnézem.
- Talán mégis jobb lenne, uram, ha szólnék Hepzibah nénémnek  mondta Phoebe, bár hirtelen nem is tudta, nem helyesebb-e ilyen szeretõ rokont gondolkodás nélkül beljebb engedni a ház családi használatú részébe.
- Úgy láttam, bátyja reggeli után elszundított egy kicsit; és tudom, nem venné szívesen, ha megzavarnánk õt.
Nagyon kérem, uram, engedje meg, hogy szóljak neki!
De úgy látszott, hogy a bíró mindenáron bejelentés nélkül akar bemenni; és amikor Phoebe, olyan ember mozgékonyságával, akinek minden mozdulata azonnal követi gondolatait, elébe állt az ajtóban, a bíró nem sokat udvariaskodott, hanem egyszerûen félretolta az útból.
- Nem, nem, Phoebe kisasszony! - szólt Pyncheon bíró olyan mély hangon, mint a mennydörgés, és olyan sötét ábrázattal, mint a fekete felhõ, amely a vihart jelzi.
- Ön csak maradjon itt!
Jól ismerem én a házat, Hepzibah unokatestvéremet, nemkülönben Clifford bátyját is!
Az én kis vidéki unokahúgomnak nem kell azzal fáradnia, hogy bejelentsen! - amíg az utóbbi szavakat kimondta, hirtelen haragjának nyilvánvaló jelei ismét átalakultak az elõbb tanúsított jóságos modorra.
- Én itthon vagyok itt, Phoebe, jusson eszébe, maga a vendég.
Azért csak benézek, hogy van Clifford, és közlöm vele meg Hepzibah-val, hogy mennyire örülök, s mindkettõjüknek a legjobbakat kívánom.
Amikor ilyen nagyot fordult a sorsuk, úgy helyes, hogy mindketten tõlem magamtól hallják, mennyire szeretnék segítségükre lenni.
Ó, de látom, itt is van már Hepzibah!
Valóban így történt.
A bíró erõs, dörgõ hangja behatolt a társalgóba, az idõs úrhölgy fülébe, amint félrefordított arccal õrködött bátyja álmán.
És most úgy rontott a boltba, mégpedig, kénytelenek vagyunk megvallani, külsejében is mulatságosan hasonlóképp, mint egy sárkány, amely a tündérmesékben az elvarázsolt szépség felett õrködik.
Szokott szemöldökráncolása ez esetben kétségtelenül túlságosan haragos volt ahhoz, hogy rövidlátásának ártatlan kifogásával menthessük. Úgy fordult Pyncheon bíró felé, hogy az zavarba jött, sõt valósággal meg is ijedt tõle, mert elõzõleg nem tudta felmérni azt a hatékony szellemi erõt, amelyet egy mélységes és megalapozott ellenszenv jelent.
Amaz elutasító mozdulatot tett a kezével, és mint a tiltás jelképe állt ott, egész hosszában, az ajtó sötét keretében.
Mi azonban elárulhatjuk, amit egyedül Hepzibah tudott, hogy született félénksége erõs reszketés formájában szétáradt rajta, és minden tagját megvacogtatta.
Valószínû, hogy a bíró is tudta, mily kevés harciasság rejtõzik Hepzibah ijesztõ fellépése mögött.
Mindenesetre igen erõs idegzetû úriember volt, hamar leküzdötte zavarát, és nem mulasztotta el kinyújtott karral közeledni Hepzibah felé; elõretörését óvatosságból még egy ragyogó mosollyal is fedezve, mely olyan perzselõ volt, hogy ha csak félannyira forró, mint amilyennek mutatkozik, egész lugasra való zöld szõlõ egyszeriben megérett volna nyáridézõ hevétõl.
Valóban, szándékában is lehetett, hogy szegény Hepzibah-t, mint egy sárga viaszfigurát, álló helyében megolvassza.
- Hepzibah, szeretett unokatestvérem, olyan boldog vagyok! - kiáltott fel a bíró érzelemmel telített hangon.
- Végre van miért élnie.
Igen, és engedje meg, hogy így mondjam: a mai naptól mindannyiunknak, rokonainak, barátainak egyaránt, egy céllal gazdagabb lett az életünk, mint tegnap volt.
Úgy siettem, ahogy csak tudtam, hogy minél elõbb felajánlhassak minden rendelkezésemre álló eszközt, amivel kényelmessé tehetem Clifford életét.
Õ mindannyiunk gondja egyaránt.
Én tudom, hogy milyen sokra van szüksége, hogy valamikor milyen sokra volt szüksége - az õ kényes ízlésével és a szép iránti rajongásával.
Egész házam - képek, könyvek, bor, az asztal örömei, mindezt felajánlom, rendelkezzék vele!
Szívbeli megelégedésemre szolgálna, ha láthatnám.
Bemehetek hozzá most mindjárt?
- Nem - szólt Hepzibah, hangja reszketett az átérzett kíntól, úgyhogy kevés szót tudott csak kimondani.
- Nem fogadhat látogatót!
- Látogatót? De édes jó unokanõvérem!
Engem nevez annak? - kiáltott fel a bíró, akinek érzékenységét, úgy látszott, igen sértette ez a hûvös kifejezés.
- Ó, hát hadd lássam akkor inkább vendégül, s magát is vele együtt.
Költözzenek át azonnal hozzám.
A falusi levegõ és mindaz a kényelem, sõt mondhatnám luxus, amit házamban felhalmoztam, csodát fog mûvelni vele.
S mi, drága Hepzibah húgom, együtt fogunk töprengeni, õrködni és dolgozni, hogy drága Cliffordunk boldog lehessen.
Jöjjenek hozzám!
Miért kellene több szót vesztegetnünk arra, ami egyformán kötelességem és örömöm?
Költözzenek át azonnal!
Mikor Phoebe ezt a többször is megismételt vendégszeretõ hívást hallotta, s vele az igaz rokoni érzületrõl tanúskodó vallomásokat, úgy megindult tõle, hogy szeretett volna Pyncheon bírónak a nyakába ugrani, és megadni neki azt a csókot, amelytõl az elõbb még visszariadt.
Egészen más történt Hepzibah-val; keserû szívére a bíró mosolya láthatólag úgy hatott, mint napfény az ecetre, ha rásüt, tízszer olyan savanyú lesz, mint elõbb volt.
- Cliffordnak - szólt, s mivel még mindig nagyon izgatott volt, most sem tudott többet mondani egy rövid, erõszakkal elõtörõ mondatnál -, Cliffordnak itt az otthona!
- Az ég ne vegye bûnéül, Hepzibah - szólt Pyncheon bíró, szemét tiszteletteljesen a méltányos igazságszolgáltatás azon színhelye felé emelve, amelyre hivatkozott -, ha engedi, hogy valami régi keletû viszály vagy elõítélet irányítsa ebben a döntésben!
Tárt szívvel állok ön elõtt, kész vagyok rá, sõt azon vagyok, hogy befogadhassam mindkettõjüket, önt is, Cliffordot is.
Ne utasítsa el jó szolgálataimat - komoly ajánlatomat, mely javukat szolgálja!
Én vagyok a legközelebbi rokon, de amit ajánlok, nem válik szégyenemre semmilyen tekintetben.
Nagy felelõsséget vesz magára, ha bátyját arra kényszeríti, hogy ebben a gyászos házban, ebben a fojtó levegõben éljen, amikor rendelkezésére áll az az élvezetes szabadság, melyet vidéki házam nyújthat!
- Cliffordnak az nem tenne jót! - szólt Hepzibah hasonló rövidséggel, mint elõbb.
- Asszony! - tört ki a bíróból a harag -, mit jelentsen ez?
Van mássegítsége is?
Mindjárt gondoltam!
Vigyázzon, Hepzibah, vigyázzon!
Clifford még sötétebb romlás szélén áll, mint amelybe egyszer már belehullott!
De mit fecsegek itt, tudhattam volna, hogy nõkkel nem lehet tárgyalni!
Félre az útból!
Látnom kell Cliffordot!
Hepzibah széttárta sovány karjait, hogy védje az ajtót, szinte úgy látszott, mintha tömegében is növekednék, s annál félelmetesebben nézett, minél nagyobb volt szívében a félelem és az izgatottság.
De most egy hang feltartotta Pyncheon bírót annak a nyilvánvaló szándékának végrehajtásában, hogy erõvel is bejusson, egy bentrõl jövõ, gyenge, reszketeg, nyöszörgõ hang, a védtelen rémület hangja, amelyben nem fejezõdött ki több erõ az önvédelemre, mint amennyi egy riadt csecsemõben van.
- Hepzibah, Hepzibah! - szólt a síró hang -, borulj térdre elõtte!
Csókold meg a lábát!
Könyörögj neki, hogy ne jöjjön ide!
Ó, segíts, hogy könyörüljön rajtam!
Irgalom!
Irgalom!
Egy pillanatra nem lehetett tudni, mi a bíró szándéka, nem akarja-e Hepzibah-t mégis félreállítani és átlépni a társalgó küszöbét, amely mögül ez a szánni való, határozatlanul artikulált könyörgés hallatszott.
Nem a szánalom tartotta vissza, mert elsõ pillanatra, amikor meghallotta az elhaló hangot, szeme vörösen fellángolt, gyorsan elõrelépett, s közben sötét, határtalan düh és kegyetlenség áradt egész lényébõl.
Pyncheon bírót megismerni annyi volt, mint látni õt ebben a pillanatban.
Ilyen megnyilatkozás után mosolyoghat már olyan túláradó hévvel, ahogy tetszik, elõbb érleli édesre a szõlõt, sárgára az úritököt, mintsem kitörölhetné e benyomás vassal égetett bélyegét a szemlélõ emlékezetébõl.
És magatartása csak annál félelmetesebb lett azáltal, hogy nem fejezett ki egy csepp felindultságot vagy gyûlöletet sem, csupán egy bizonyos kíméletlen, barbár célratörést, amely önmagán kívül mindent felemészt.
De vajon nem rágalmazunk-e egy rendkívüli, egy szeretetre méltó embert?
Nézzék csak a bírót!
Látni rajta, hogy érzi: tévedett, amennyiben a szeretõ gondoskodást kissé túl erélyesen próbálta rákényszeríteni azokra, akik azt nem tudják kellõképpen értékelni.
Íme, õ kész várni, míg jobb belátásra térnek, akkor is ugyanolyan készséggel lesz segítségükre, mint a jelen pillanatban.
Ábrázatáról, amint az ajtóból visszavonul, mindent megértõ jóság sugárzik, amelybõl nyilvánvaló, hogy mindhármukat, Hepzibah-t, a kis Phoebét, a jelen nem levõ Cliffordot s mellesleg még az egész világot készséggel befogadja hatalmas szívébe, hogy szeretetének meleg áramában füröszthesse õket.
- Nagyon igazságtalan volt velem, drága Hepzibah unokatestvérem - szólt, elõbb érzéssel feléje nyújtva jobb kezét, majd felhúzva rá a kesztyût, mint aki távozni készül.
- Nagyon igazságtalan!
De én megbocsátom, és minden erõmmel azon leszek, hogy megváltozzék a véleménye.
Természetes, hogy ha szegény Cliffordunk ilyen szánandó lelkiállapotban van, tekintettel kell lennem rá, nem kényszeríthetem rá a társaságomat.
De ígérem, hogy úgy õrködöm jóléte felett, mintha saját édestestvérem lenne, és akármi történjék is, drága húgom, egyiküket sem fogom erõvel kényszeríteni, hogy beismerjék a velem szemben elkövetett igazságtalanságot.
Ha mégis belátnák maguktól, nem kívánok szebb elégtételt, csak azt, hogy fogadják el mindazt a jót, amit hatalmamban van felajánlani.
Hepzibah felé meghajolt, Phoebe elõtt atyai jóakarattal megbiccentette a fejét, és távozott; amint az utcán végigment, jobbra-balra mosolygott.
Ahogy gazdagoknak általában szokása, ha a köztársaság kegyeire pályáznak, mintegy bocsánatot kért a köznéptõl gazdagságáért, szerencséjéért és magas állásáért azzal a leereszkedõ, szívélyes modorral, amellyel mindenkit kezelt, aki csak ismerte; annál alább adván a méltóságát, minél egyszerûbb embernek köszönt, és éppen ezáltal gõgösebbnek mutatkozván javai és tisztségei nyilvánvaló tudatában, mintha egy sereg útcsináló szolga járt volna elõtte.
A szóban forgó délelõttön meg (legalábbis a városban ezt beszélték) olyan tömény odaadás sugárzott Pyncheon bíróból, hogy még egyszer körbe kellett járni az öntözõkocsinak, hogy elüljön a por, amely ilyen forró napsütés nyomában keletkezik.
Alig tûnt el szem elõl, Hepzibah fehér lett, mint a fal, Phoebéhez támolygott, és a vállára hanyatlott.
- Ó, Phoebe! - nyögte -, ez az ember életem megrontója!
Hát soha, de soha nem lesz elég bátorságom, soha nem tudok annyira uralkodni a hangomon, hogy keményen szemébe mondjam, kicsoda?
- Valóban olyan gonosz? - kérdezte Phoebe.
- Amit ajánl, az jó indulatra vall.
- Ne emlegesd ezt... kõbõl van a szíve! - felelte Hepzibah.
- Kérlek, menj be Cliffordhoz, és beszélj vele!
Vidámítsd fel, és nyugtasd meg!
Elszomorítaná, ha engem ilyen állapotban látna.
Menj be hozzá, drága kis szívem, én meg addig megpróbálom ellátni a vevõket.
Phoebe engedelmeskedett, de belül kétségek zaklatták, nem tudta, mi rejlik az imént lezajlott jelenet mögött, és azt sem, hogy vajon bírák, papok és más hasonló magas tisztû és tiszteletre méltó egyéniségek lehetnek-e mások is, akár csak kivételképpen is, mint becsületes, igaz emberek.
Nagy zavart okoznak az effajta kétségek, sõt rémületet és megdöbbenést, ha igaznak bizonyulnak, abban a megállapodott, rendszeretõ, minden szabályt tiszteletben tartó osztályban, amelyhez a mi falusi kislányunk is tartozott.
Merészebb gondolkodásra hajlamos ember némi keserû örömet meríthet ebbõl a felfedezésbõl, mert azt bizonyítja, hogy gonosz az egész világ, ha egyszer magas- és alacsonyrendûek egyaránt mûvelik a gonoszságot.
Nagyobb áttekintéssel, mélyebbre hatolva arra a meggyõzõdésre jutunk, hogy állás, rang, méltóság, mind hamis dísz, nem méltó az emberi megbecsülésre, de azért mégsem kell attól tartanunk, hogy e felfedezéstõl felfordul a világ, és visszazuhan az õs káoszba, Phoebe azonban, hogy a mindenség egyensúlyát fenntartsa, inkább kész volt bizonyos értelemben elfojtani a bíró jellemére vonatkozó ösztönös érzéseit.
Ami pedig nénje vádját illeti Pyncheon bíró becstelenségérõl, arról az volt a véleménye, hogy Hepzibah szívét bizonyosan valami régi családi gyûlölködés keseríti ellene, az a fajta indulat, amelyben rendszerint a néhai kihalt szeretet még mérgezõbb hatású, mint a harag.
IX. Clifford és Phoebe
Valóban volt valami magasrendû, nagyvonalú és nemes szegény öreg Hepzibah öröklött természetében!
Vagy pedig - s ez nagyon gyakran van így - a szegénységben gazdagodott, a gond növelte, élete egyetlen, magányos, nagy szenvedélye emelte magasba s fegyverezte fel olyan hõsiességgel, amire úgynevezett szerencsés körülmények között sohasem lett volna képes.
Vigasztalan évek hosszú során, többnyire reménytelenül, és sohasem bízva egészen, annyit tudva csak, hogy minden vágya ez, várt arra a fordulatra, amely most végre bekövetkezett.
A maga részérõl nem kért többet a gondviseléstõl, mint hogy bátyjának szentelhesse életét, akit egész szívébõl szeretett és csodált mindazért, ami volt, vagy lehetett volna - és aki mellett kitartott, egyes-egyedül a világon, egész lelkével, tisztán, pillanatról pillanatra, amíg élt.
És most, amikor élete alkonyán visszatért az elveszett, hosszan tartó, kivételes szenvedésébõl, teljességgel õrá volt utalva, nemcsak anyagi létének fenntartása szempontjából, hanem minden egyébért is, ami szellemi értékét megadja.
És õ megfelelt ennek a hivatásnak.
Íme, elõjött a hívásra, szegény, ösztövér Hepzibah, zizegõ selyemruhában, recsegõ ízületekkel, haragos szemöldökének szomorú ferdeségével - készen arra, hogy megtegyen minden tõle telhetõt; és elegendõ szeretettel ahhoz - hogyha az érzés önmagában elegendõ lenne -, hogy százszor annyit is megtegyen.
Látvány nem lehet könnyezni valóbb - és az ég bocsássa meg nekünk, ha ezt megállapítva sem fojthatunk el egy halvány mosolyt -, sem igazabbul tragikus, mint amelyet Hepzibah nyújtott ezen az elsõ délutánon.
Milyen óvatosan igyekezett Cliffordot nagy, meleg szeretetébe bugyolálni, s egy egész világot teremteni körülötte, megóvni a külsõ hideg s kopárság kínzó tudatától!
Milyen szánalmas volt sok apró erõfeszítése, hogy szórakoztassa, s mégis, milyen nagy lélekbõl fakadt!
Tudta, hogy bátyja mennyire szerette a verseket és a regényeket kicsi korától fogva, kinyitotta hát az egyik kulcsra zárt könyvszekrényt, és polcairól leemelt jó csomó könyvet, amelyek a maguk idején kitûnõ olvasmányok voltak.
Volt ott egy kötet Pope A fürtrablás, továbbá a Tatler egy bekötött évfolyama és Dryden mulatságos Vegyes írásai, kopott aranyozású kötések kívül, fakult csillogású gondolatok belül.
Cliffordnál nem volt sikerük.
Ezeknek s a jó társaságban közkézen forgó íróknak be kell érniök azzal, hogy mûveik csak újdonságukban tündökölnek a frissen szõtt szõnyeg dús színeivel, egy-két emberöltõ alatt bájuk elsorvad, újdonságuk odavész; mindebbõl egy szikrányi sem marad az olyan olvasó számára, akinek a jó modor és a helyes viselkedés iránti érzéke végképp eltompult.
Hepzibah ezek után Rasselas-t vette elõ, és a Boldog völgy-bõl kezdett felolvasni, holmi ködös sejtelem alapján, hogy e könyv az elégedett életmód titkát hordozza lapjain, amely - legalább erre az egy napra - hasznára lehet kettõjüknek.
Csakhogy a Boldog völgy felhõbe borult.
Ráadásul Hepzibah számtalan hibás hangsúllyal sértette hallgatója fülét, az ilyet Clifford - úgy látszott - rögtön megérezte, holott a szöveg értelmére oda sem figyelt; nem is nagyon igyekezett megérteni, amit hallott, csak a belõle áradó végtelen unalmat észlelte, haszna nem volt semmi.
Húgának hangja, méghozzá természettõl fogva, kissé érdes volt, és gyászos élete folyamán bizonyos károgó színezetet vett fel, amely, ha egyszer beveszi magát az emberi torokba, kiirthatatlan, mint a bûn.
Ez az életen át tartó károgás, amely örömöt és bánatot jelentõ szavakat egyaránt aláfest, nõknél és férfiaknál egyaránt a mélyen fészkelõ bánat egyik jegye, s nyomban, amint felhangzik, ha rövid idõre is, az egész boldogtalan múltat felidézi.
Úgy hat az ilyen gyászos hang, mintha feketére festették volna, vagy pedig - hogy szerényebb hasonlattal éljünk - ez a szánalmas, krákogó hang olyan, mint valami fekete selyemszál, melyre a beszéd kristálygyöngyeit fûzték.
Az ilyen hang halott reményeket gyászol, a remények kihunyásával együtt el kellett volna temetni.
Mikor Hepzibah megállapította, hogy hiába erõlködik, Cliffordot nem tudja felvidítani, kutató körútra indult a házban, hogy valami kellemes idõtöltést találjon.
Még Alice Pyncheon csembalóján is megpihent a szeme.
Végzetes perc volt ez az önfeláldozó nõvérnek; sem a hangszer hagyományos titokzatosságával, sem szellemujjak nyomán felcsendülõ gyászos dallamokkal nem törõdve, erõs lélekkel csaknem arra szánta el magát, hogy mûködésbe hozza az ósdi billentyûzetet, és a zenét énekszóval kísérje.
Szegény Clifford!
Szegény Hepzibah!
Szegény csembaló!
Micsoda megpróbáltatás mindhármójuknak.
Valamely jó szellem mégis - lehet, hogy a rég sírba szállt Alice - észrevétlenül közbelépett, s az utolsó pillanatban elhárította a közelgõ veszedelmet.
Mindennél nagyobb baj s a legfájdalmasabb csapás Hepzibah és talán Clifford számára is az volt, hogy semmiképpen nem tudta elviselni nõvére külsejét.
Arcvonásai sohasem voltak túlságosan szépek, de az idõk folyamán az öregségtõl, a bánattól s a világ ellen feltámadt keserûségtõl meg is keményedtek; a ruhája, különösképpen a turbánja, s az avítt, szokatlan viselkedés, amely tudtán kívül sajátja lett a magányban, ezek jellemezték szegény úrhölgy megjelenését, és éppen nem csoda, bármennyire szomorú is, ha a szépség ösztönös rajongója kénytelen volt elfordítani róla a szemét.
Hiába minden.
Nyilván ez az ösztön lesz az utolsó, mely kipusztul belõle.
Clifford, ha végét érzi, bizonyára hálásan megszorítja majd Hepzibah kezét reá tékozolt végtelen szeretetének szívbõl jövõ elismeréséül, de behunyja a szemét, nem annyira, mert lezárja azt a halál, inkább, hogy ne lássa többé nõvére arcát.
Szegény Hepzibah!
Töprengett, mit tegyen, s az az ötlete támadt, hogy színes szalagokkal díszíti a turbánját; mégis valamennyi õrangyalának sürgõs közbelépésére lemondott errõl az újításról, amely végzetes hatással lett volna minden szeretetének és igyekezetének tárgyára.
Röviden szólva, Hepzibah megjelenésének hátrányos vonásain kívül volt benne még valami szerencsétlen esetlenség is, amely mindent visszájára fordított, javára semmit.
Csak nyomasztotta Clifford szívét, s méghozzá maga is tisztán látta ezt.
Ebben a nehéz helyzetben az idõs hajadon Phoebéhez fordult segítségért.
Szívében nem volt féltékenység.
Ha az égnek úgy tetszik, hogy egész életén át tanúsított rendületlen hõsies kitartásáért jutalmul megengedi, hogy személyesen õ gondoskodhassak Clifford boldogságáról, az teljesen kárpótolta volna keserves múltjáért; az sem lett volna túláradó és látványos boldogság, mégis mélységes és igaz, mely száz derûs elragadtatásnál többet ér.
De másképp akart lenni.
Phoebéhez fordult hát, és e súlyos feladatot a fiatal lányra bízta.
Az pedig derûsen vállalta, mint mindent, s nem volt tudatában, miféle küldetés jutott osztályrészéül, s éppen ártatlan egyszerûségében sikerrel végre is hajtotta.
Derûs lényének önkéntelen hatásaképpen Phoebe nélkülözhetetlen lett két ügyefogyott lakótársa számára, nemcsak mindennapi kényelmük végett; élni sem tudtak már nélküle.
Mintha a hétormú házból minden zordság kiveszett volna, mióta betette a lábát, nem volt por és piszok; a korhadás nem emésztette tovább a faváz ódon gerendáit, a por sem szitált alá olyan sûrûn a régi mennyezetrõl a szobák padlójára és bútoraira, vagy pedig - lehet, csak ezen múlt a dolog - mindenütt ott volt a kis, könnyû léptû háziasszony, s akár a szellõ, mely végigseper a kerti sétányon, ide s tova suhant, és eltüntetett minden porszemet.
A nyomasztó történetek árnyéka, amely az üres és sivár lakosztályokban egyébként kísértett, a nehéz, lélegzetelállító szagok, amelyeket hajdani látogatásai után a halál hagyott egyik-másik hálókamrában - mindez gyengébbnek bizonyult, mint egy fiatal, romlatlan, ép lélek tisztító jelenléte, mely szerteáradt mindenfelé a ház fojtott légkörében.
Phoebében nem volt semmi beteges hajlam, mely, ha máshol nem is, a Pyncheonok régi házában bizonyára gyógyíthatatlan bajjá fejlõdött volna.
Lelke ilyenformán, hatóerejét tekintve, ahhoz a cseppnyi rózsaolajhoz hasonlított, amely Hepzibah esetlen, nagy vaspántos ládáiban áthatotta illatával a vásznakat, vert csipkét, kendõket, fõkötõket, összehajtogatott ruhát, kesztyût s más effélét, amit ott tartottak.
Amint az irdatlan ládában minden ruhadarab átvette a rózsaolaj édes illatát, Hepzibah és Clifford gondolatai és érzései is, bármily komornak tûntek is, mégis felvették az öröm egy halvány árnyalatát, amint Phoebe képe közéjük vegyült.
Szívének, lelkének és testének kimeríthetetlen elevensége percrõl percre arra ösztönözte, hogy apró-cseprõ teendõket végezzen, melyek körülötte adódtak, hogy mindig az jusson eszébe, ami pillanatnyilag a legjobb, s hogy együtt érezzen, hol a körtefán csicsergõ boldog vörösbegypárral, hol, amennyire bele tudott merülni, Hepzibah sötét aggodalmával, vagy bátyjának nyöszörgõ panaszával.
Ez a könnyed alkalmazkodás bizonyítéka, s egyben legjobb védelmezõje is volt a tökéletes egészségnek.
A Phoebéhez hasonló alkat mindig hat a környezetére, bár ritkán méltányolják kellõképpen.
Erejét részben mégis mérni lehet azon a tényen, hogy helyet talált a maga számára, oly szomorú körülmények között, amelyek a ház úrnõjét körülvették, és azon is, hogy egy az övénél sokkal erõsebb egyéniségre hatott.
Mert Hepzibah hosszúra nyúlt, csontos alakja és végtagjai Phoebe könnyû, apró termetéhez képest, körülbelül megfelelt a kettõjük erkölcsi súlya különbségének is.
A vendégnek - Hepzibah fivérének -, vagy ahogy Phoebe most nevezte: "Clifford bátyám"-nak különösen nélkülözhetetlen lett Phoebe.
Nem lehet azt állítani, hogy beszélgetett Phoebével, vagy világos jelét adta volna annak, hogy közellétét örömmel veszi.
De ha Phoebe sokáig távol volt, nyûgös lett, nem találta a helyét, fel-le járt a szobában azzal az ingatag határozatlansággal, amely minden mozdulatát jellemezte, vagy pedig komoran ült nagy karosszékében, fejét tenyerébe támasztva, és csupán harapós kedvének egy-egy villamos szikrájával adta jelét annak, hogy él, valahányszor Hepzibah megpróbálta felkelteni az érdeklõdését.
De Phoebe jelenléte, üde létének érintkezése az õ elromlott, kiégett életével - ennyi elég volt neki.
Igaz, Phoebe érzéseinek áradása és játéka természeténél fogva soha nem nyugodott vagy rejtõzött el, s felüdítette éppúgy, amint a forrás vize is csobog, locsog szüntelen: vele született az éneklés adottsága, és éppoly furcsa lett volna megkérdezni, honnan örökölte, ki volt a mestere, mintha egy madárról kérdeznék ugyanezt, amelynek édes dalában éppúgy felismerni a Teremtõ hangját, mint a mennydörgés harsogó zenéjében.
Ha Phoebe énekelt, kedve szerint elkalandozhatott a házban.
Clifford elégedett volt, akár a felsõ szobákból hallotta szívhez szóló, éteri s igénytelen dallamait, akár a boltból, az átjáró folyosón át, akár a körtefa lombjain át szûrõdtek be hozzá a kert mélyérõl, a táncoló napsugarakkal együtt.
Csendesen ült ilyenkor egy helyben, arcán szelíd öröm fénylett, mely erõsebben, vagy gyengébben ragyogott attól függõen, hogy az énekszó közelrõl áradt feléje, vagy messzirõl hallotta.
Mégis azt szerette a legjobban, ha Phoebe a térdénél ült egy zsámolyon.
Phoebe kedélyét tekintve különös volt, hogy több szomorú dalt énekelt, mint vidámat.
De aki fiatal és boldog, az szereti könnyû bánat áttetszõ sötétjével árnyékolni boldogságát.
Phoebe énekének legmélyebben szomorú hangjai is örvendezõ lelkének aranyszálú szövetén szûrõdtek át, és így a bánat is átvette ezeket a színeket, könnyû lett az ember szíve, ha sírhatott rajta.
Fényes jókedv, a titokzatos balvégzet szent jelenlétében, élesen és tiszteletlenül elütött volna attól a magasztos szimfóniától, amely Hepzibah és bátyja életén át görgette mély szólamait.
Ezért tette helyesen Phoebe, hogy gyakran énekelt szomorú dallamot, és észre sem vette, hogy amint az õ ajkán csendült fel, már nem is volt szomorú.
Amint Clifford lassanként megszokta Phoebe társaságát, hamar bebizonyosodott, hogy lelke alapjában véve milyen rendkívül alkalmas lehetett minden vidám szín és fény befogadására.
Egészen megfiatalodott, míg Phoebe vele volt.
Valami szépség, nem egészen megfogható, még leginkább kivehetõ formájában sem, egy festõ sokáig elnézte volna, hogy megragadhassa és vásznára rögzíthesse, de még akkor is nyilván kudarcot vall vele - mégis szépség, nem vélt, hanem valódi, játszott az arcán, az világította be.
Nem csupán bevilágította, olyan kifejezést csalt ki reá, melyet nem lehetett másképp értelmezni, mint egy elõkelõ és boldog lélek bensõ kisugárzásának.
Õsz haja és a mély, vízszintes barázdák, a végtelen szenvedés homlokára írt híradása azzal a mintegy hiú igyekezettel, hogy mindenrõl szóljon, s így aztán olvashatatlanná lett az egész feljegyzés - mindez egy pillanat alatt eltûnt.
Az élesen, mégis együttérzéssel figyelõ szem meglátta volna benne annak az alaknak halvány körvonalait, amivé lennie kellett volna.
S mihelyt visszalopakodott hozzá az öregség, és szomorú félhomályként beborította alakját, kísértést érzett az ember, hogy vitába szálljon a sorssal, azt állítván, hogy vagy ennek az embernek nem lett volna szabad halandónak születnie, vagy a halandó létnek kellett volna az õ értékéhez idomulnia.
Nem látszott szükségesnek, hogy valaha is földi levegõt szívjon, a világnak nyilvánvalóan semmi szüksége nem volt rá, de ha egyszer lélegzenie kellett, nem illett hozzá más, mint illatos nyári lég.
Mindig átéljük ugyanezt a megütközést, ha olyanfajta emberrel találkozunk, akit ösztöne arra hajtana, hogy egész lényével a szépségbõl éljen - még ha történetesen nem ily kemény sors jut is osztályrészéül.
Valószínû, hogy Phoebe csak igen kevéssé értette azt az embert, akire ilyen varázsosan gyógyító erõvel hatott.
De minek is értette volna.
A kandalló tüze is felvidítja a félkörben köréje gyûlt arcokat, anélkül, hogy külön-külön bármelyiket is ismerné.
Clifford természetének több olyan eleve túl finom és törékeny vonása volt, amelyet Phoebe, akit annyira lekötött a jelenvaló és szükséges, meg sem érthetett, Clifford számára viszont éppen a kislány természetének valósághoz kötöttsége, egyszerûsége és tökéletes igénytelensége volt a varázserõ.
Igaz, a szépség, mégpedig a maga nemében lehetõleg tökéletes szépség, nélkülözhetetlen volt számára.
Ha Phoebének durvák az arcvonásai, esetlen az alakja, érdes a hangja, vagy erõltetett a viselkedése, szerencsétlen külseje mögött hiába hordozza ezer jó tulajdonság áldását, mivel nõi formában jelent meg, minden bizonnyal riasztólag hatott volna Cliffordra, és kedvét szegi szépségének hiányával.
De soha semmi szebb, legalábbis csinosabb nem teremtetett, mint Phoebe.
Így tehát ennek az embernek, akinek minden megfoghatatlan gyönyörûsége eddig, vagyis mindaddig, míg érzése is, képzelete is csaknem végképp el nem halt, mindig csak álom volt, akinek a nõkrõl alkotott képeibõl egyre inkább kiveszett a meleg és a valóság, és mint a remeteségben élõ festõk mûvei, hideg eszményiségbe merevedtek - neki az otthon derûjét megtestesítõ törékeny kis alak fontos volt, általa élt és lélegzett újra.
Azok, akik hosszú ideig a dolgok szokott útján kívül jártak, vagy oda kényszerültek, még ha a meglevõnél jobb rendszer keresése miatt vetõdtek is olyan messzire, semmire sem vágyakoznak inkább, mint arra, hogy visszavezessék õket a szokott útra.
Vacognak magányukban, hegy tetején éppúgy, akár a várbörtön mélyén.
Most Phoebe jelenléte otthont teremtett körülötte, éppen azt a környezetet, melyre a kitaszított, a fogoly és az uralkodó, az emberiség mélyére süllyedt, az emberiségen kívül került s az emberiség fölött álló nyomorult tudtán kívül is egyformán sóvárog: otthont!
Egy élõ nõ!
A kezét megfogva tapintott valamit, valami lágyat; létezõ dolgot, meleget; és bár szorítása gyenge volt, míg érezte, biztos lehetett afelõl, hogy jó helye van az emberi részvétek összefüggõ láncolatában.
A világ nem volt többé merõ káprázat.
Tovább vizsgálódván ebben az irányban, egyszerû magyarázatát adhatjuk egy sokat emlegetett rejtélynek.
Miért van az, hogy a költõk legtöbbször nem hasonló költõi tehetséggel megáldott nõt választanak társukul, hanem olyat, aki éppúgy boldoggá tehetné az együgyû kézmûves mestert, mint a szellem eszmékkel dolgozó mesterét?
Azért, valószínûleg, mert az ihlet emelkedett perceiben a költõnek nincs szüksége emberi érintkezésre, de sivárnak érezné a földet, ha idegenként kellene visszatérnie az emberek közé.
Volt valami csodálatos szép abban a kapcsolatban, amely e két ember között létrejött, s oly elválaszthatatlan szálakkal fûzte õket egymáshoz, noha annyi kietlen, sötét és titokzatos év választotta el egyikük születése napját a másikétól.
Cliffordot olyan ember érzései kötötték Phoebéhez, aki természeténél fogva igen érzékenyen felelt a nõi befolyásra, de sohasem üríthette ki a szenvedély poharát, és tudta, most már le is késett errõl.
Tudta ezt magáról azzal a finom, ösztönös biztonságérzékkel, amely szellemének pusztulása után is megmaradt benne.
Így hát Phoebe iránt, ha nem is atyai, de olyan tartózkodó érzésekkel viseltetett, mintha Phoebe a lánya lett volna.
Igaz, férfi volt Clifford, és érzékelte is Phoebében a nõt.
Õ volt számára a nõi nem egyetlen képviselõje.
Hiánytalanul felfogott minden szépséget és bájt, amely nõi lényébõl áradt. Látta ajkának érettségét, keblének lányos emelkedését.
Hatott rá minden kis nõies mozdulat, melyek úgy fakadtak belõle, mint ifjú gyümölcsfából a virág, és néha az élvezet legélesebb fájdalmával reszkettette meg szívét.
Ilyen pillanatokban, mert nemigen volt több, mint pillanatnyi hatás - a félig eltompult ember megtelt élettel és zenével, ahogy a hosszú ideje néma hárfán is felzeng a hang, ha végigsimítanak rajta a zenész ujjai.
De végül ez inkább csak befogadás volt vagy összhangzás a másik lénnyel, mint érzés, amely belõle, a jellemébõl fakad.
Csak olvasta Phoebét, mint egy egyszerû, szívhez szóló történetet, csak hallgatta, mint az otthon dalát, mellyel Isten kegyelmébõl irgalmas angyala betöltötte a házat.
Phoebe nem volt számára valóságos és létezõ, csupán értelme annak, amitõl a földön megfosztatott, oly szeretettel értésére adva, hogy ez a puszta szimbólum, avagy életet utánzó kép csaknem felért a valóság békéjével.
De hiába is próbáljuk ezt az eszmét szavakba foglalni.
Nem lehet igaz szót találni sem a szépségre, sem a mélységes szomorúságra, melynek érzetével eltölt minket.
Ez a lény, aki kizárólag boldogságra termett, és mindeddig oly szerencsétlenül kívül került minden boldogságon - akinek hajlamai rettenetes módon megtörettek, úgy, hogy jellemének finom rugói, melyek sem szellemileg, sem erkölcsileg nem voltak soha túl erõsek, egy kideríthetetlen idõpontban összeroppantak, és félkegyelmû lett -, ez a szegény, védtelen hajós az Üdvözültek Szigetérõl, akinek törékeny hajója viharos tengerre tévedt, süllyedõ bárkájának utolsó nagy hullámán most csendes partra vetõdött.
Ott, amint félholtan hevert, egy földi rózsabimbó illata hatolt el hozzá, és ahogy az már az illatok sajátossága, felidézte annak az élõ és virágzó szépségnek emlékképeit vagy látomásait, melynek közepette hivatva volt élni.
A lelke eredendõ érzékenységével most magába szívja a boldogság könnyed éteri mámorát, s aztán kimúlik.
S Phoebe hogyan tekintett Cliffordra?
Nem tartozott azok közé a nõk közé, akiket vonzanak az emberi természet különlegességei és ritkaságai.
A mindennapi élet sokat koptatott útja sokkal inkább illett volna hozzá, mint azok a körülmények, amelyek közé került, s olyan útitársaknak örült volna leginkább, akikkel az ember lépten-nyomon találkozik.
Az a titokzatosság, amely Cliffordot körülvette, amennyiben Phoebe egyáltalán tudomást vett róla, inkább riasztóan hatott rá, semhogy különösen vonzotta volna, amint bizonyára igen sok nõt az õ helyében.
Clifford mégis erõsen felébresztette természetes gyengédségét, nem helyzetének titokzatosságával és regényességével, még csak nem is természetének finom gráciájával, csupán azzal, hogy egy gyámoltalan, védtelen lélek közvetlenül folyamodott hozzá, a belõle fakadó õszinte részvétért.
Kímélettel és odaadó szeretettel bánt vele, mivel olyan sok szeretetet igényelt, és látni valóan oly keveset kapott világéletében.
Folyvást éber tapintatával, tevékeny, egészséges együttérzésével mindig megsejtette, mi lenne Clifford javára, és aszerint cselekedett.
Ami gondolataiban, tapasztalataiban beteges vagy félelmetes lehetett, arról egyszerûen nem vett tudomást, és ezzel óvta kapcsolatuk egyszerûségét, könnyed, mintegy mennyei irányítású keresetlenségével, ahogyan vele szemben viselkedett.
A beteglelkûek, s talán még a testben betegek is reménytelen vesznek el betegségük mélységeiben, annyiszor látják azt visszatükrözõdve környezetük tagjainak más-más viselkedésében; arra kárhoztatva, hogy megsokszorozva szívják be újra és újra beteg leheletük mérgét.
Phoebe azonban tisztább levegõt juttatott szegény betegének.
Meg is illatosította, nem vadvirág-aromával - mert a vadság nem tartozott a természetéhez -, hanem kerti rózsák, szegfûk s más szívünkhöz nõtt virágok édes illatával, amelyeket az ember és a természet együtt nevelt nyárról nyárra, évszázadról évszázadra.
Ilyen virág volt Phoebe Clifford számára, s boldogan szívta be illatát.
Mégis meg kell vallanunk, hogy szirmai egy kissé lekonyultak néha az õt körülvevõ sûrû, nehéz levegõ hatása alatt.
Elgondolkodóbb is lett, mint azelõtt volt.
Ha lopva Clifford arcába nézett, s látta rajta az elhomályosult, zilált fennköltséget, a csaknem teljesen hamvába fojtott szellemet, eltöprengett rajta, milyen lehetett a sorsa.
Vajon mindig ilyen volt?
Születésétõl fogva mindig rajta ült ez a ködfátyol - ez a fátyol, amely mögé rejtõzött értelmének nagyobb része, és alig-alig villant ki mögüle, úgyhogy a való világot csak hiányosan tudta érzékelni? Vagy pedig valami sötét szerencsétlenségbõl szövõdött szürke szövete?
Phoebe nem szerette a rejtélyeket, és ebbõl az izgató bonyodalomból is menekült volna, ha lehet.
Azért mégsem volt haszontalan elmélkednie Clifford természetén, mert amikor önkéntelen feltételezései, egy-egy önmagáért beszélõ furcsa körülménnyel együtt, megismertették vele a tényeket, már nem döbbent meg tõlük.
Akármilyen keményen és igazságtalanul ítél felette a világ, õ ismerte annyira Clifford bátyját - legalábbis így érezte -, hogy sohasem borzadt meg vékony, törékeny ujjainak érintésétõl.
A történetünk színhelyét képezõ régi házban alig néhány nappal e különös lakó megérkezése után, a mindennapi élet ismét visszazökkent egyenletes ritmusába.
Délelõttönként, mindjárt reggeli után, Clifford rendszerint elszunnyadt karosszékében, s ha csak valami véletlen nem zavarta meg, nem is merült fel álma sûrû felhõjébõl, vagy itt-ott megszakított ritkás ködébõl, egészen késõ délig.
A szunyókálásnak ezen órái során az öreg hölgy õrködött bátyja felett, Phoebe addig a boltot látta el; errõl az ügyrendrõl a vevõkör igen hamar tudomást szerzett, és az ifjabb elárusítónõ iránti nagyobb rokonszenvét határozottan nagyobb látogatottságban juttatta kifejezésre.
Amint megebédeltek, Hepzibah vette a kötését, egy hosszú, szürke pamutharisnyát, amelyet a bátyjának kötött télire, és egy sóhajtással, egy érzelmes búcsút jelentõ, haragos szemöldökráncolással s egy mozdulattal, mely figyelmességre intette Phoebét, távozott Clifford mellõl, s elfoglalta a helyét a pult mögött.
Ezután a fiatal lány feladata volt, hogy ápolónõje, gyámja, játszótársa - bármelyik legyen is rá az illõbb név - legyen az õsz hajú embernek.
X. Pyncheonék kertje
Clifford, ha Phoebe nem ösztönzi, átadta volna magát annak az ernyedt kábulatnak, amely minden megnyilatkozását áthatotta, és bizonyára lustán elüldögél reggeli karosszékében akár késõ estig is.
De Phoebe legtöbbször kicsalogatta a kertbe, ahol Venner bácsi és a fényképész közös erõvel úgy helyrehozták a lugast, avagy a házikót, hogy most már elegendõ védelmet nyújtott a napfény meg egy-egy váratlan zápor ellen.
A komló is dúsan benõtte a kis építmény minden oldalát, és árnyas, bensõséges, zöld búvóhely lett belõle, s falának számtalan kis résén, hasadékán át a kertre is ki lehetett látni.
Itt, a táncoló sugarak zöld játszóterében, Phoebe néhanapján felolvasott Cliffordnak.
Ismerõse, a dagerrotípia-mûvész, úgy látszott, ért az irodalomhoz, adott kölcsön neki vékony, fûzött regényeket, valamint egy-egy verseskötetet; ezek ízlésben és stílusban egytõl egyig nagyon különböztek a Hepzibah által bátyja szórakoztatására kiválasztott mûvektõl.
De egyáltalán nem a könyveken múlott, hogy a kislány felolvasása nagyobb sikerrel járt, mint idõs nénjéé.
Phoebe hangjában mindig volt valami kedves zene, és ez vagy felélénkítette Cliffordot hangszínének csillogásával és vidámságával, vagy megnyugtatta a kavicsokon folydogáló patakhoz hasonló egyenletes hangsúlyaival.
A regények maguk - amelyekben a falusi lány, nem lévén hozzászokva az effajta mûvekhez, gyakorta mélyen elmerült - különös hallgatóját nagyon kevéssé, vagy egyáltalában nem érdekelték.
Az élet képei, érzelem, szellem, humor és tragikum semmit nem jelentettek Cliffordnak, vagy azért, mert nem volt tapasztalata, amelyen a költött élmények igazságát lemérhette volna, vagy azért, mert boldogtalan megpróbáltatásával költött érzelem aligha mérkõzhetett.
Ha Phoebe hangos, csilingelõ nevetésben tört ki azon, amit olvasott, néha Clifford is nevetett puszta rokonszenvbõl, de inkább zavart, kérdõ tekintettel meredt rá.
Ha szemébõl könny hullott a könyv egyik-másik bús lapjára - a tiszta lány napsugaras könnye képzelt bánat felett -, azt Clifford vagy valóságos baj jelének hitte, és megijedt, vagy nyûgös lett, és bosszúsan követelte, hogy Phoebe csukja be a könyvet.
S milyen bölcs volt ebben!
Nem elég szomorú a világ úgy, amint van, még idõtöltésül is kitalált bánathoz folyamodjunk?
A költészettel már több sikere volt.
Clifford élvezte a ritmus emelkedõ-ereszkedõ lejtését, a visszatérõ rímek boldogító összecsengését.
Fel is fogta a versekben rejlõ érzelmeket - talán nem is ott, ahol a legmélyebb vagy a legmagasabb régiókba hatolt, hanem ahol a legtalálóbban, a legfinomabban volt árnyalva.
Lehetetlen volt kitalálni, melyik az a tökéletes verssor, amelyben az életre igézõ varázslat rejtõzik; de amint Phoebe fel-feltekintett a könyvbõl, és Clifford arcába nézett, észrevette a róla sugárzó fényrõl, hogy attól, amit felolvasott, az övénél finomabb értelemben lángra gyúlt valami.
Sokszor ez az izzás órákig tartó borús hallgatás elõhírnöke volt; mivel amint kihunyt a fény, úgy látszott, megérzi az értelem és erõ hiányát, és tapogatózva kereste õket a sötétben, mintha vak indulna keresni vesztett szeme fényét.
Jobban megörvendeztette, és lelkének is inkább javára vált, ha Phoebe csak elbeszélgetett vele, és agyában életre keltette a napi eseményeket leírásával és kísérõ megjegyzéseivel.
A kertben zajló élet elég témát nyújtott olyan beszélgetéshez, mely Cliffordnak leginkább kedvére volt.
Nem múlt el nap, hogy meg ne kérdezte volna, milyen virág nyílt ki elõzõ este óta.
Igen finom érzéke volt a virágokhoz, már inkább érzelemnek látszott ez, mint érzéknek; szeretett hosszan elüldögélni egy virággal a kezében, hosszasan szemlélni azt, majd szirmairól ismét feltekinteni Phoebe arcára, mintha a kerti virág testvére lenne a kis gazdasszonynak.
Nem csupán a virág illatában lelte örömét, nemcsak szép formájában, színének árnyalatában, hanem életet, bizonyos jellemzõ vonásokat, egyéniséget érzékelt bennük, amikért úgy szerette a kert virágait, mintha csak értelemmel és érzelmekkel lettek volna felruházva.
A virágok iránt érzett effajta személyes vonzódás és szeretet csaknem kizárólag nõi tulajdonság.
Férfiember, ha hajlik is rá, hamarosan levetkõzi, elfelejti és igyekszik megvetni, mivel a virágoknál jóval nyersebb dolgokkal kerül állandó kapcsolatba.
Clifford is elfelejtette már, de most újra rátalált, amint életének dermedt zsibbadtságából magához tért.
Csodálatos, mennyi kedves dolog történt folyvást, ha egyszer Phoebe keresni kezdte ebben a mindentõl elszigetelt kis kertben.
Mindjárt elsõ nap, amint a kerttel megismerkedett, meglátott, vagy inkább meghallott ott egy méhet.
S azóta is sûrûn, csaknem szakadatlanul jöttek a méhek, isten tudja, miért vagy miféle makacs vágytól hajtva, milyen ritka édességekért, amikor kétségkívül lett volna sok lóherével bevetett tágas rét is, és sok kerti növény, otthonukhoz ennél sokkal közelebb.
Mégis ide is eljöttek a méhek, fejjel elmerültek a tökvirágok kelyhébe, mintha bizony egynapi járóföldre sehol sem vetettek volna tököt, vagy mintha csak Hepzibah kertjének földje teremne olyan fajtát, amilyenre ezeknek a dolgos kis varázslóknak szükségük van, hogy Hümettosz illatával édesíthessék egész kaptárnyi New England-i mézüket.
Valahányszor Clifford meghallotta lágy, napsugaras döngésüket a nagy sárga virágok belsejébõl, mindig a kék ég, a zöld fû, a jó meleg s Isten eget-földet betöltõ szabad levegõjének boldogító élvezetével tekingetett körül.
Végül is nem lehet kétséges, miért jöttek ide a méhek, a poros város egyetlen kis zöld sarkába.
Isten küldte õket, hogy szegény Cliffordunkat felvidítsák.
Az egész nyár nagy bõségét ide hordták egy cseppnyi mézért.
Mikor a bab indái virágot hajtottak, kitûnt, hogy van köztük egy különleges fajta, amelynek élénkvörös a virága.
A fényképész a hét torony egyikében találta a magját, valamely régvolt kertmûvelõ Pyncheon tehette oda, kétségkívül azzal a szándékkal, hogy a következõ nyáron elülteti, de helyette õt vetették el a halál kertjébe.
Holgrave ki akarta próbálni, van- e még élõ csíra ilyen régi magban, azért elültette egy részét, és a próba eredménye egy sor gyönyörû futóbab lett, amelynek indái szokatlanul gyorsan felkapaszkodtak a karón, és aljától csúcsáig spirálisan beborították piros virágokkal.
És attól fogva, hogy az elsõ bimbó kinyílt, csak úgy sereglettek köréjük a kolibrik.
Néha úgy tûnt, mintha a száz és száz babvirág mindegyikére jutna egy-egy ilyen hüvelykujj nagyságú, fényes tollú, csöpp kis madár, annyi lebegett és cikázott a babkarók között.
Clifford leírhatatlan nagy érdeklõdéssel figyelte a kolibriket, nagyobb élvezettel, mint egy gyerek.
Óvatosan kidugta a fejét a lugasból, hogy jobban láthassa õket, közben pedig egyre integetett Phoebének, hogy csendben legyen, és el-elfogott arcáról egy mosolyt, hogy együttérzésével fokozhassa örömét.
Nemcsak megfiatalodott - újra gyerek lett.
Hogyha Hepzibah véletlenül tanúja volt az elragadtatás egy-egy ilyen kicsiny megnyilvánulásának, csak ingatta a fejét, arckifejezésében anyai és nõvéri, örvendezõ és bánatos érzések furcsa keverékével.
Azt szokta mondani, hogy Clifford mindig is ilyen volt, mikor megjöttek a kolibrik, mindig, egész kicsi korától fogva - és a kolibrik iránti rajongása egyik legkorábbi elõjele volt annak, hogy minden szépet szeretni fog.
És a jó öreg hölgy úgy gondolta, csodálatos véletlen, hogy a fényképész most vetette el megint ennek a bíbort virágzó babnövénynek a magját, hogy mindenfelõl odavonzza a kolibriket, holott már vagy negyven éve nyomuk sem volt a Pyncheon kertben - most, éppen azon a nyáron, amelyen Clifford hazatért.
Erre a gondolatra mindig könnyek öntötték el Hepzibah szemét, s végigpatakzottak az arcán, kénytelen volt elbújni, nehogy Clifford nyomára jöjjön szomorúságának.
Ennek az idõnek minden öröme bõségesen fakasztott könnyet is.
Késõn jött, vénasszonyok nyara volt, legmelegebb napfényébe is köd, legvidámabb kedvtelésébe is hervadás és halál vegyült.
Minél inkább élvezte Clifford a gyermeki boldogságot, annál szomorúbban és nyilvánvalóbban kitetszett a különbség közte és egy gyerek között.
Háta mögött a szörnyû titokzatos múlttal, amely megsemmisítette emlékezetét, s elõtte az üres jövõvel - nem volt más birtoka, mint a csalóka, szétfoszló jelen, amely közelrõl nézve azonossá válik a semmivel.
Különben, amint sok jelbõl látható volt, gyászos valójában ott volt minden élvezete mögött, jól tudta, hogy mindez gyereknek való játék, amellyel elbabrálja, eljátssza az idejét, anélkül, hogy komolyan hinne benne.
Talán valahol, öntudatának mélyebb tükrében látta is, hogy számos embertársát példázza és képviseli, akiket a rejtélyes végzet szakadatlan összeütközésbe kever a világgal: azt töri össze bennük, ami adottságaikban ígéretnek látszik; megtagadja tõlük az igazi táplálékot, s étkül mérget tesz asztalukra; így aztán, holott azt hihetnénk, könnyen történhetett volna másképp is - a sors kirekesztettséggé, magánnyá, merõ kínná teszi létüket.
Clifford egész életében a szenvedés iskoláját járta, amint idegen nyelvet tanul az ember; most pedig, amikor már alaposan, szóról szóra tudta a leckét, csak nehezen érthette meg rövid, illanékony boldogságát.
Gyakran sötét és zavaros kétség borult a tekintetére.
"Fogd meg a kezem, Phoebe - mondta ilyenkor -, és csípj bele jó erõsen az ujjacskáiddal!
Vagy adj a kezembe egy rózsát, hadd szorítom meg tüskés szárát, hogy jó erõsen fájjon, és erezzem, hogy ébren vagyok!"
Nyilvánvalóan szüksége volt erre a kevés fájdalomra, hogy annak révén, amit leginkább valóságnak ismert, meggyõzõdjék róla: a kert, a viharvert hét orom, Phoebe mosolya és Hepzibah szemöldökráncolása mind valóság.
Testében a fájdalom jegye nélkül éppannyira nem hitte mindezt, mint a képzelgések üres kavargását, amelyekkel szellemét táplálta, míg csak ez a szegényes tartalék is ki nem fogyott.
A szerzõnek erõsen bíznia kell az olvasó együttérzésében, különben le sem merné írni azokat az aprólékos részleteket és jelentéktelen eseményeket, amelyek szükségesek ahhoz, hogy megértsük a kerti élet jelentõségét Clifford lelkiállapotában.
Egy mennykõ sújtotta Ádám Édenkertje volt ez, aki ugyanolyan sívó pusztaságból menekült ide, mint ahová az eredeti Ádám kiûzetett.
A mulattatási eszközök egyike, amit Phoebe talán leginkább felhasználhatott Clifford felvidítására, ama bizonyos szárnyas társas lények voltak, vagyis a tyúkok, az az õsi fajta, mely, mint említettük, apáról fiúra szálló örökség volt a Pyncheon családban.
Cliffordot bántotta, hogy elzárva látja õket, és ennek a szeszélyének engedve, kinyitották ketrecük ajtaját, úgyhogy most tetszésük szerint sétálgattak fel-alá a kertben, mûveltek ugyan egy és más haszontalanságot, de meg nem szökhettek a kertet három oldalról körülvevõ épületek fala miatt, a negyediken pedig a fakerítés vaskos karói folytán.
Végtelen sok szabadidejük nagy részét Maule kútjának peremén töltötték, mivel vissza-visszajárt oda egy bizonyos fajta csiga, amely láthatólag egyik kedvenc csemegéjük volt; azonkívül a kút kemény vize is, amennyire émelyítette mindenki más gyomrát, annyira ízlett e szárnyasoknak, sokszor lehetett látni õket, amint kóstolgatják, égnek fordítják a fejüket, cuppogtatják a csõrüket, pontosan ugyanúgy, ahogy a borszakértõk tesznek egy hordó kóstolásra szánt bor körül.
Általában nyugodt, mégis gyakran felélénkülõ s folyvást árnyalt beszédük egymáshoz, vagy néha szólóban is - mikor gilisztát találtak a dús, fekete földben, vagy megcsipkedtek egy-egy növényt, amely ízlésük szerint való volt -, oly házias hangsúlyú volt, hogy érthetetlennek tûnt, miért nem lehet közös nyelvet létesíteni a háztartási problémák megbeszélésére emberek és tyúkok között.
A tyúkokat általában is érdemes lenne tanulmányozni viselkedésük sokféle változata és pikantériája miatt, de alighanem sose volt még tyúk olyan furcsa külsejû és mozgású, mint ezek az elõkelõ állatok.
Valószínûleg minden õsük apáról fiúra szálló tulajdonságait örökölték, tojások töretlen során át, azokat testesítették meg, vagy az is lehet, hogy Chanticleer és két felesége humoristák lettek, mégpedig kissé hóbortosak, magányos életük miatt, meg puszta rokonszenvbõl is úrhölgyük, Hepzibah iránt.
Milyen tréfás volt a külsejük!
Chanticleer például, bár úgy járt két hosszú lábán, mint gólyalábakon, oly peckesen, hogy minden mozdulatával éreztette rangos õseinek végtelen sorát, mégis alig volt nagyobb egy kis fogolynál, két felesége meg épp csak akkora volt, mint a virginiai fogoly. Ami pedig a csirkéjüket illeti, hát az olyan picike volt, hogy kényelmesen elfért volna még a tojásban, s mégis olyan öreg, megviselt és bölcs, hogy az egész õsi faj alapítójának lehetett nézni.
Nem is úgy látszott, mintha õ lenne a legifjabb a családban, inkább mintha magába gyûjtötte volna nem csupán a jelenleg élõ példányok egész élettartamát, hanem minden õsapjáét és õsanyjáét is, akiknek összes kitûnõsége és furcsasága bele volt zsúfolva csepp testébe.
Anyja mindenki elõtt úgy kezelte, mint a világ egyetlen csirkéjét, amelynek léte a világ fennmaradása, de legalábbis az egyházi és politikai viszonyok helyes egyensúlya szempontjából feltétlenül szükséges.
Csupán ekkora fontosság tette érthetõvé, még egy anya szemében is, azt a végtelenül szívós kitartást, ahogyan õrködött az apró szárnyas épsége fölött, úgy felborzolva tollait, hogy kis teste nagyságának kétszeresére nõtt, s nekitámadva mindenkinek, aki csak egy rossz pillantást mert vetni reményteljes ivadékára.
Csak így lehetett megérteni azt a törhetetlen buzgalmat, ahogy a földet kaparta, s azt a gátlástalanságot, amellyel a legszebb virágot vagy konyhanövényt is kiásta egy-egy gyökerén levõ kövér gilisztáért, hogy csibéjének adhassa.
Szinte egész nap hallani lehetett ideges kárálását, ha a csirke véletlenül eltûnt szem elõl a magas fûben vagy a töklevelek alatt; elégedett kotkodácsolását, ha szárnyai alatt érezte, vagy rosszul palástolt nyugtalanságának és féktelen gyûlöletének hangjait, valahányszor õsellensége, a szomszéd macska feltûnt a magas kerítés tetején.
A megfigyelõ apránként hasonló érdeklõdést érezhetett ezen elõkelõ fajú kiscsirke iránt, mint az anyja.
Miután Phoebe közeli barátságot kötött az öreg tyúkkal, néha megengedtetett neki, hogy kezébe vegye a csirkét, amely elfért volna egyik összecsukott tenyerében, hiszen alig volt több egy vagy két tojás nagyságúnál.
Phoebe azt állította, hogy amíg kíváncsian vizsgálgatta öröklött tulajdonságait - tollainak különös pöttyözetét, fején a komikus bóbitát és a dudorokat két lábán, a kis madár okosan bólogatott feléje.
A fényképész egyszer titkolózva azt mondta neki, hogy ezek a jegyek a Pyncheon család furcsaságait jelképezik, s hogy ez a csirke is az életnek hasonló szimbóluma, mint az öreg ház, és valamiféle magyarázatot tartalmaz, amely azonban olvashatatlan, mint az efféle végkövetkeztetések általában.
Tollas rejtély volt, tojásból kiköltött titok, s olyan titokzatos, mintha csodálatos módon záptojásból kelt volna ki.
Chanticleer két felesége közül a második, mióta csak Phoebe megérkezett, állandó letargiában élt, amit, ahogy idõvel kiderült, az okozott, hogy nem tojt.
Egy napon mégis nyilvánvaló lett fontoskodó járásából, ahogy a fejét illegette, ahogy a kert egyik végébõl a másikba sétálgatott nagy büszkén, s ahogy végtelen megelégedéssel kotkodácsolt magában - hogy ez a lenézett tyúk, akármennyire lebecsülték is az emberek, most valami olyan értéket hordoz magával, amit nem lehet sem aranyban, sem ezüstben felmérni.
Nem sokkal ezután Chanticleer és egész családja hangos kotyogással üdvözölték, beleértve a koravén kiscsirkét is, mely, úgy látszik, éppúgy értette, mirõl van szó, mint nemzõje, anyja és nénikéje.
Aznap délután Phoebe egy hihetetlenül apró tojást talált, nem a szokásos fészekben, mert sokkal értékesebb volt annál, semhogy a tyúk könnyelmûen azt a helyet választotta volna neki, hanem ravaszul elrejtve a ribiszkebokrok alatt, pár szál száraz, tavalyi fû közé.
Amint Hepzibah megtudta, magához vette a tojást, és kisajátította Clifford reggelijéhez, különös jó zamatáért, amelyrõl, szerinte, ez a fajta tojás mindig híres volt.
Ily gátlástalanul áldozta fel az öreg hölgy talán egész jövõjét e régi szárnyas fajtának, csupáncsak abból a célból, hogy bátyja asztalára egy ínyencfalatot tálalhasson, amely bõven elfért egy kávéskanálban!
Valószínûleg ez a kegyetlenség volt az oka annak, hogy másnap Chanticleer a tojás gyászoló anyjának kíséretében kiállt Clifford és Phoebe elé, és hosszú szónoklatba fogott, amely legalább akkorára nyúlt volna, mint fajtájának dicsõ múltja, ha Phoebe hangos nevetése nem szakítja félbe.
Erre a sértett szárnyas magas lábain ellépkedett, és határozottan elzárkózott mind Phoebe, mind pedig az emberi nem többi képviselõje elõl, míg csak a lány meg nem békítette egy darab fûszeres aprósüteménnyel, amely a csigák után leginkább kedvére volt kényes ízlésének.
Kétségtelenül túl sokáig idõztünk az élet e jelentéktelen baromfiudvari erecskéje mellett, amely a hétormú házon keresztülfolydogált.
De úgy tûnik, megbocsátható, hogy apróra feljegyezzük ezeket az egyszerû eseményeket és szegényes kis örömöket, olyan gyógyítólag hatottak Cliffordra.
Földszaguk volt, és így egészséget és biztonságérzetet adtak neki.
Volt olyan foglalatossága is, amely kevésbé vált hasznára.
Nagyon szeretett például Maule forrása fölé hajolni, és figyelni a különféle alakzatok alkotta álomképek állandó változását, amit a víz reszketése okozott a kút alján lévõ színes kavicsmozaikon.
Azt állította, hogy arcok néztek onnét fel rá - csodaszép arcok, melyeken bûvös mosoly ragyog -, és mindegyik tünékeny arc olyan ifjú és szép, mindegyik mosoly olyan derûs volt, hogy elszomorodott, amiért eltûntek, míg csak ugyanaz a játékos varázserõ megint újat nem teremtett.
Egyszer-egyszer azonban így kiáltott fel: - Megint rám bámul az a sötét arc! - s azután egész nap rettenetes rosszhangulatban volt.
Mikor Phoebe néha Clifford mellé könyökölt, és lenézett a kútba, semmit sem látott, sem szépséget, sem csúfságot - csak színes kavicsokat, legfeljebb mintha a feltörõ víz remegtette és ide-oda sodorta volna õket.
A sötét arc, amely Cliffordot elszomorította, ezek szerint nem volt más, mint egy-egy árnyék, amit a körtefa ágai vetettek a kútra, megtörve belsõ fényét.
Valójában az történt, hogy képzelete, amely hamarabb visszanyerte erejét, mint akarata és ítélõképessége, kedves árnyalakokat festett eléje, amelyek eredeti természetét jelképezték, néha pedig egy komor és rettentõ arcot, mely sorsát mintázta.
Vasárnap, mikor Phoebe hazajött a templomból - mert lelkiismeretes templomba járó volt, és nem lett volna nyugta, ha elmulasztja akár az imádságot, akár az éneklést, akár a prédikációt, akár az áldást, így hát csakis istentisztelet után, de általában mindig - tartottak egy csendes kis összejövetelt a kertben.
Ezen - Cliffordon, Hepzibah-n és Phoebén kívül - két vendég is jelen szokott lenni.
Egyik a fényképész volt, Holgrave, akit Hepzibah az újítókkal való érintkezése, továbbá egyéb kétséges tulajdonságai ellenére továbbra is igen nagyra becsült.
A másik, kissé szégyenkezve mondjuk ki, az agg Venner bácsi volt, tiszta ingben, fekete szövetkabátban, mely kissé polgáribb volt állandó viseleténél, amennyiben mindkét könyökén szép rendesen meg volt foltozva, és egészen tökéletes ruhadarab lett volna, ha eltekintünk attól, hogy két szárnyának hossza enyhén különbözött.
Clifford, úgy látszott, többször is jelét adta annak, hogy nagyon szereti az öreg társaságát állandó szíves jókedvéért, amely egy decemberi csupasz fa alatt talált, dércsípte alma édes ízére emlékeztetett.
Azonkívül Clifford, a lesüllyedt nemes úr könnyebben és szívesebben érintkezett a társadalmi ranglista legalján álló emberrel, mint olyanokkal, akik valahol a közepén helyezkednek el, és mivel legszebb férfikora odaveszett, szerette, hogy a patriarkális életkorú Venner bácsi jelenlétében viszonylagosan fiatalnak érezheti magát.
Egyébként is kitûnt néha, hogy Clifford, félig szándékosan, rejteni igyekszik maga elõtt élemedett korát, és álmokat szõ földi pályafutásával kapcsolatosan; igaz, nem gondolta ki pontról pontra, tehát nem is követte õket kiábrándulás - bár lehangoltság kétségtelenül igen -, ha egy emlék vagy valami véletlen eszébe juttatta a levelek hullását.
Ez a különös összetételû kis társaság gyülekezett hát össze a rozoga kerti ház védelme alatt.
Hepzibah, aki lelkében ugyanolyan fennkölt volt, mint mindig, és öröklött elõkelõségébõl egy hüvelyknyit sem engedett, sõt inkább támaszkodott rá, hogy igazolja hercegnõhöz illõ, kedves leereszkedését, igen nyájas vendéglátó háziasszony szokott lenni.
Barátságosan társalkodott a kóbor mûvésszel, és úrihölgy létére is bölcs tanácsot tartott a fafûrészelõvel, az apró-cseprõ megbízatások intézõjével, a toldott-foldott filozófussal.
Venner bácsi pedig, aki az élet iskolájába utcasarkokon járt, meg más hasonló, megfigyelésre kiváltképp alkalmas helyeken, oly készségesen öntötte magából bölcsességét, mint utcai kút a vizet.
- Hepzibah kisasszony, úrnõm - mondta egyszer, mikor már egy ideje együttültek derûs hangulatban -, én nagyon szeretem ezeket a barátságos vasárnap délutáni összejöveteleket.
Ugyancsak hasonlítanak arra, amit attól várok, ha majd visszavonulhatok a farmomra!
- Venner bácsi - szólalt meg Clifford álmatag, önmagához szóló hangon -, mindig csak a farmjáról beszél.
Pedig van ám számára egy jobb tervem.
Majd még meglátom.
- Ó, kedves Clifford Pyncheon úr! - szólt a toldott-foldott férfiú -, tessék csak tervezgetni velem, ha tetszik, de én nem adom fel ezt az én tervemet akkor sem, ha sohasem válik valóra.
Én úgy tapasztalom, hogy az emberek, különös módon, állandóan vétenek, amikor vagyont vagyonra halmoznak.
Ha én is elkövettem volna ezt a hibát, úgy kellene éreznem, hogy a gondviselés nem köteles törõdni velem; a város semmi esetre se lenne köteles.
Azok közé tartozom, akik úgy gondolják, hogy a végtelenség elég nagy mindenkinek - s az öröklét elég hosszú.
- Ez így van, Venner bácsi - válaszolta Phoebe egy kis szünet után, amely alatt megpróbálta felmérni a végül elhangzott aranymondás mélységét és igazságát.
- Mégis erre a rövid életre, amely adatott nekünk, az ember szereti, ha van háza, meg egy hozzá való kis kert, ami a sajátja.
- Úgy látom - szólt a fényképész mosolyogva -, hogy Venner bácsi bölcsességének mélyén Fourier elvei rejtõznek; csak nem olyan határozott körvonalúak, mint ama francia rendszerezõ elméjében.
- Phoebe, gyere csak - szólt Hepzibah -, ideje kihozni a ribiszkét.
S akkor, amíg az alkonyba hajló nap sárga fénye még gazdagon beragyogta a kert fátlan részeit, Phoebe kihozott a kertbe egy cipót és egy porcelán tálat tele frissen szedett, leszemezett, cukros ribiszkével.
Ebbõl meg egy korsó vízbõl - persze nem a közeli, rossz ómenû forrásból merítették - állt az egész vendéglátás.
Közben Holgrave tõle telhetõen igyekezett beszédbe elegyedni Clifforddal. Erre, úgy látszott, csupán a jóakarata késztette, örömmel vidította volna fel egy kicsit a szerencsétlen, sokat szenvedett, magányos embert, akire ki tudja, mit hoz még a végzet.
A fényképész mély, elgondolkodó, mindent megfigyelõ szemében néha mégis különös kifejezés csillant meg, nem borús, csak kételkedõ; mintha szorosabb érdek kötné a helyhez és az emberekhez, mint ahogy azt egy idegen, teljesen egyedül álló, kóbor ifjúról fel lehetne tételezni.
Élénk magatartásával mégis nagy igyekezettel próbálta felvidítani a társaságot; és ez annyira sikerült neki, hogy még a sötéten látó Hepzibah is levetett magáról egy réteg melankóliát, és a megmaradót is ügyesen rejtegette, ahogyan csak tudta.
Phoebe magában így szólt: "Milyen kedves tud lenni!"
Venner bácsi pedig barátságának és egyetértésének jeléül hajlandó volt a fiatalembernek rendelkezésére bocsátani az arcvonásait mestersége céljaira - nem szimbolikusan persze, csupán szó szerint értve -, azaz megengedte neki, hogy városszerte oly közismert arcának dagerrotípiáját fényképészmûtermének bejáratánál kiállítsa.
Mire a társaság elfogyasztotta a felszolgált egyszerû étket, Clifford lett közöttük a legvidámabb.
Lehet, hogy ez egyike volt az értelem azon hirtelen fellobbanó lángjainak, amelyekre a beteg elme hajlik, de az is lehet, hogy a dagerrotípia-mûvész érintett meg rajta finoman egy húrt, mely vibrálva zengõ hangot adott.
Igaz, az ilyen kellemes nyári estén és az iránta éppen nem barátságtalanul érzõ emberek kedves körében oly fogékony lélek, mint Cliffordé, természetes módon illeszkedett bele mindabba, ami körülötte elhangzott.
De nemcsak ez történt, belõle is könnyedén, színesen törtek elõ a gondolatok, felcsillantak a lugasban, és kiszûrõdtek a leveleken, amint kimondta õket.
Ugyanilyen vidám volt akkor is, ha kettesben volt Phoebével, de sohasem adta jelét ilyen finom, bár igaz, töredékes intelligenciának.
Hanem amint a napsugár búcsút vett a hét orom csúcsától, úgy halt ki az érdeklõdés Clifford szemébõl.
Borúsan, határozatlanul bámult maga elé, mintha valami nagyon értékes dolgot vesztett volna el, s annál keservesebben hiányolná, mivel nem tudja pontosan, mi az.
- A boldogságomat akarom! - szólalt meg végre panaszosan, rekedt, elmosódó hangon, alig formálva meg a szavakat.
- Végtelen sok évet vártam rá!
Elkésett!
Késõ!
Hol a boldogságom!
Ó, jaj, szegény Clifford!
Öreg vagy, és a sok bánat, melynek sohasem lett volna szabad válladra szakadni, egészen összetört már.
Félig õrült vagy, félig együgyû; emberroncs, elnyomott tehetség, mint csaknem mindenki - bár vannak, akik kevésbé vagy nem olyan észrevehetõen betegek vagy rokkantak, mint mások.
A sors már nem tartogat számodra boldogságot, hacsak az otthon nyugalma õseid régi házában, a hûséges Hepzibah társaságában, a Phoebével töltött hosszú, nyári délutánok, és ezek a vasárnapi összejövetelek nem érdemlik meg a boldogság nevet!
Miért is ne érdemelnék?
Ha nem is valóságos boldogság ez, csodálatosan hasonló hozzá; az, hogy elillan és megfoghatatlan, köddé foszlik, ha valaki aggályosan vizsgálódik rajta, csak még inkább hasonlóvá teszi a boldogsághoz.
Vedd annak, fogadd el, míg a tiéd! Ne panaszkodj, ne kérdezõsködj - élvezd, amíg lehet!
XI. A boltíves ablak
Állandó tunya hangulatából, vagy más néven nevezve, vegetatív természetébõl következett, hogy Clifford valószínûleg beérte volna azzal, ha nap nap után úgy telik az idõ, akár örökké - de legalábbis, amíg a nyár tart -, ahogy azt az elõzõ lapokon leírtuk.
Phoebe azonban, mivel úgy gondolta, talán javára válna, ha néha mást is lát, párszor azt ajánlotta, hogy nézzenek ki az utcára, és figyeljék, mi minden történik ott kinn.
Ebbõl a célból kettesben fel szoktak kapaszkodni a lépcsõn, fel egészen az emeletre, ahol egy széles ajtóval szemközt meglepõen nagyméretû boltíves ablak volt, melyet függöny takart.
Ez a homlokzatra nyílott, valaha erkélyre, melynek fakorlátja elkorhadt, s már régen lebontották.
Ezt az ablakot kitárva, de a függöny segítségével mégis homályban hagyva, Clifford elé tárult a sürgõ- forgó világból mindaz, ami egy nem túlságosan népes város egyik félreesõ utcácskáján történik.
De õ maga és Phoebe olyan látványt nyújthattak, amely érdekesebb volt, mint a város bármely néznivalója.
Clifford sápadt, õsz, öregedõ, bánatos, néha mégis õszintén örvendezõ, máskor kifinomult intelligenciáról tanúskodó arca, amint a megfakult skarlátszín függöny mögül kitekinget, és a mindennapi események egyhangú zajlását átható, mégis meg-megszakadó érdeklõdéssel és nagy odaadással figyeli, valamint a fiatal leány, akihez érzelmeinek minden kis rezzenésekor együttérzésért folyamodik.
Amint odaült az ablakhoz, a Pyncheon utca sem lehetett olyan üres és unalmas, hogy egész hosszán végigtekintve Clifford ne talált volna valamit, amin megakadt a tekintete, ami felcsigázta, ha nem is foglalta le hosszú idõre az érdeklõdését.
Olyan dolgok is újnak és különösnek tûntek neki, amelyeket már a kisgyerek is ismer.
A kocsik; az omnibusz, számos utasával, akik közül itt is, ott is le-letett egyet, másutt meg felvett valakit, ily módon példázván amaz éktelen nagy jármûvet, a világot, amelynek úti célja szintén bárhol van, és sehol sincs - e mozgó tárgyakat úgy figyelte, hogy szinte nyelte a szemével, bár meg is feledkezett róluk, elõbb, mint a lovak és kocsikerekek által felvert por elült nyomukban.
Ami az újdonságokat illeti (s a fiákerek és omnibuszok szintén ezek közé tartoztak), úgy látszott, elméje elvesztette azt a képességét, hogy ezeket felfogja és elraktározza magában.
Például azokban az órákban, amikor a nap a legmelegebben sütött, kétszer-háromszor is áthaladt a Pyncheon ház elõtt az öntözõkocsi, széles sávnyi nedves földet hagyva maga után a por helyett, amelyet egy szép hölgy könnyû lába is felvert volna; olyan volt, mint a nyári zápor, amelyet a városi hatóságok megfogtak és megszelídítettek, és mindennapi kényelmük szolgálatára kényszerítették.
Ezzel az öntözõkocsival Clifford sehogy sem tudott megbarátkozni; mikor meglátta, mindig újra meglepte, és újabb megjelenéséig ugyanúgy elfelejtette ezt a körmeneti tempóban haladó záport, mint maga az utca, amelyen a hõség széltében-hosszában hamarosan fehér porrá szárította a sarat.
Ugyanígy volt a vasúttal is.
Hiába hallotta Clifford többször is a gõzördög hangos visítását, és látta sokszor, egy-egy pillanatra kicsit kihajolva a boltíves ablakon, amint a vonat az utca túlsó végén keresztben átszáguld.
A szörnyû nagy energia képzete, amely ilyenkor ránehezedett, minden egyes megjelenésekor új volt neki, és századszor is kellemetlenül s ugyanolyan meglepetésként hatott rá, mint az elsõ alkalommal.
Alig lehet szomorúbb elõjele a romlásnak, mint ama képességnek idõleges vagy végleges elvesztése, amellyel a szokatlan dolgokat tudomásul vesszük, és lépést tartunk a sebesen tûnõ pillanattal.
Nem lehet ez más, csupán tetszhalál, hiszen ha ez a képesség végleges pusztulásra ítéltetett volna, mit érne akkor az örökkévalóság?
Arra az idõre, míg e baj ránk szakad, kísértetnél is kevesebbek vagyunk.
Clifford a legcsökönyösebb konzervatívokhoz tartozott.
Az utca minden ódivatú látványa kedves volt neki; még azok is, amelyek durvaságukkal egyébként bántólag hatottak volna finnyás érzékeire.
Szerette a zörgõ-csikorgó szekereket, amelyeknek a nyomát még fellelhette rég betemetett emlékezetében, ahogy a ma élõ szemlélõ is megtalálhatja õsrégi jármûvek nyomát Herculaneumban.
Szívesen látott eszköz volt a hentes szekere hófehér vászontetejével, s a halasszekér is, melynek érkezését messzirõl hirdette a kürtszó, s hasonlóképpen a falusi zöldségesszekerek, amelyeket cammogva húzott a ló háztól házig, s türelmesen várakozott velük minden kapu elõtt, míg odabenn a gazda répát, sárgarépát, tököt, zöldbabot, zöldborsót, újkrumplit adott el a fél környék háziasszonyainak.
A pék kocsija is, csengõi éles muzsikájával, kellemes hatást tett Cliffordra, mert ez csilingelte fel, mindennél inkább, a múlt disszonanciáját.
Egyik délután egy köszörûs tévedt arra, és a Pyncheon szilfa árnyékában állította fel a köszörûjét, pontosan a boltíves ablak alatt.
Gyerekek szaladtak elõ mindenfelõl édesanyjuk ollójával, a nagy késsel vagy az apai borotvával, s minden egyébbel, ami köszörülésre szorult (kivéve szegény Clifford elméjét), hogy a köszörûs tartsa oda varázskerekéhez, és minden megint olyan éles legyen, mint új korában.
Körbe-körbe forgott a fáradhatatlan kerék, a köszörûs lába folyvást mozgásban tartotta, s a kemény kõ elkoptatta a kemény acélt, amibõl elnyújtott, kellemetlenül éles fütyülés és sziszegés származott, oly gyûlölködõ, mint a Sátáné és társaié a Pokol birodalmában, bár ez a hang kisebb térre volt beszorítva.
Csúf, vékony hang volt, olyan, mint egy mérges kígyóé, a legcsúfabb kis hang, amely valaha is sunyi módon erõszakot követett el az emberi fülek ellen.
Clifford mégis mámoros élvezettel hallgatta.
Akármilyen bántó hang volt, igen eleven élet lakott benne, és azzal a képpel együtt, amelyet a forgó kerék és a köréje összegyûlt bámészkodó gyerekek nyújtottak, úgy látszott, hogy élénkebb, aktívabb, tolakodóbb, naposabb lét érzetét kelti benne, mint bármi más.
Persze e hang varázsa mégis leginkább múltjában volt; hiszen a köszörûs kereke már gyermeki fülében is ott sivított.
Néhanapján keservesen panaszkodott, hogy miért nincsenek manapság postakocsik.
Máskor azt kérdezte sértett hangon, hova lettek azok a régimódi, négyszögletes csézák, melyekbõl kétfelõl vendégoldal állt ki, egy igásló húzta, s egy parasztasszony meg a lánya ült a bakon, fekete áfonyát és földiszedret kínálva házról házra.
Hogy eltûntek - így mondta -, most már nem tudhatja, nõ-e még szeder meg áfonya a tágas, zöld réteken és az árnyékos dûlõutak mentén.
Ami bármiképp hatott a szépérzékére, akármilyen igénytelen módon is, ott nem volt szüksége e régi emlékek támogatására.
Ezt akkor lehetett megállapítani, amikor egy olasz énekes fiú (az egyébként városunk utcáin eléggé új jelenség) kintornájával arra jött, és megállt a szilfa hûvös, terebélyes árnyékában.
Fürge, szakértõ szemével rögtön számba vette a két figyelõ arcot az ívelt ablakban, és felnyitva hangszerét, kiröpítette belõle a dallamokat.
Vállán egy majom ült skót szoknyába bújtatva, és a fényes attrakciók koronájaképpen, amelyekkel a közönséget szórakoztatta, egy csoport apró figura volt a fiúval, melyeknek lakóhelye és mozgási tere a kintorna mahagóni ládája volt, életelemük pedig a zene, amelyet az olasz, dolgához híven, hangszerébõl kicsiholt.
A legkülönbözõbb tevékenységekkel elfoglalt vidám kis társaságról - volt köztük varga, patkolókovács, katona, úrihölgy a legyezõjével, iszákos az üveg pálinkájával, teheneslány a tehén mellett -, ezekrõl valóban el lehetett mondani, hogy harmonikus életet élnek, s hogy az élet számukra csupa tánc.
Az olasz egyszer körbefordította a kintorna karját, és lám! egyszerre minden egyes kis személyiség a legkülönösebb módon megélénkült.
A varga cipõt kalapált; a kovács verte a vasat; a katona villogtatta a kardját; az úrhölgy meglebegtette pici legyezõjét, a pityókás cimbora nagyot húzott üvegébõl, a diák tudásra szomjazva nyitotta ki könyvét, s fejét ide-oda forgatva olvasta a sorokat; a teheneslány sebesen fejte a tehenet; a zsugori pedig pénzdarabokat hajigált a perselyébe - ennyi minden történt a kintorna karjának egyetlen fordulatára.
Ó igen, és ugyanattól az erõtõl hajtva egy szerelmes csókot nyomott kedvesének ajkára!
Valószínû, hogy valami cinikus bölcs jókedvében s keserûségében találta ki ezt a pantomimjelenetet, amellyel azt akarta bemutatni, hogy mi földi halandók, bármi légyen is munkánk és kedvtelésünk, akár nehéz, akár könnyû, mind egy zenére táncolunk, s minden nevetséges igyekezetünk ellenére semmit sem változtatunk a lényegen.
A dologban az volt a legkülönösebb, hogy amint a zene elhallgatott, minden egyes szereplõ a féktelen lendületbõl egyszerre halálos dermedtségbe fagyott.
Sem a varga cipõje nem készült el, sem a kovács vasa nem kapott új formát, sem az ivó legény üvegjében nem volt kevesebb pálinka, a teheneslány sajtárjában nem volt egy csepp tej sem, a fösvény perselyében egy pénzdarabbal sem lett több, s a diák egy lappal sem jutott elõbbre a könyvben.
Mind pontosan ugyanabban a helyzetben voltak, mint mielõtt oly komikus sietséggel elkezdtek munkálkodni, élvezni, pénzt gyûjteni és megokosodni.
S a legszomorúbb tán mégis az volt az egészben, hogy a szerelmes sem látszott boldogabbnak a lány csókjától!
De ezt a legutolsó keserû pirulát már nem nyeljük le, inkább mindenestül elvetjük a színjáték tanulságát.
A majom eközben, skót szoknyája alól vastag, visszataszítóan hosszú farok kunkorodván elõ, elfoglalta õrhelyét az olasz lábánál.
Ráncos, undorító kis ábrázatát egyenként minden járókelõhöz, köréje gyûlt gyerekhez odafordította, majd Hepzibah boltja felé, majd az ívelt ablak felé is, ahonnét Phoebe és Clifford nézett le rá.
Minduntalan levette skót sapkáját, s egy meghajlást és egy pukedlit vágott ki.
Néha pedig személyesen pénzért folyamodott egy-egy nézõhöz, elõre tartva kis, fekete tenyerét, és ezerféleképp kimutatva mohó vágyát minden piszkos garas után, amelyet bárki zsebébõl kicsalogathat.
Amilyen durva és közönséges s mégis furcsamód emberi volt fonnyadt kis arcának kifejezése, amilyen sóvár és ravasz volt a pillantása - s kiviláglott belõle, hogy a legkisebb nyomorult hasznon is kapva kap -, amilyen hatalmas farka volt (sokkal hosszabb annál, semhogy tisztességgel el tudja rejteni öltözete alatt) - s a farok által jelképezett ördögi természet -, ennél a majomnál, úgy, ahogy volt, nem lehetett volna találni jobb képét egy rézgaras-Mammonnak, amely a pénz szeretetének legdurvább formáját szimbolizálta.
S ezt a pénzsóvár kis ördögöt semmi módon nem lehetett kielégíteni.
Phoebe leszórt neki egy marék centet, õ kapzsin, örömtelenül felkapkodta, odaadta az olasz fiúnak megõrzésre, s azon nyomban újabb kunyeráló pantomimba fogott.
Egészen bizonyos, hogy sok New England-i - vagy más országbeli is, azokkal is éppúgy elõfordulhatott -, sok ember ment el a majom mellett, megnézte és továbbhaladt, anélkül, hogy gondolt volna rá, milyen pontosan láthatta itt viszont saját lelki beállítottságát.
Cliffordot azonban más fából faragták.
Gyerek módjára örült a zenének, és mosolygott a zene mozgatta figurákon is.
De a hosszú farkú manótól, miután egy darabig nézte, úgy elborzadt testi és lelki csúfsága miatt, hogy végül is sírva fakadt; oly gyöngeség, amelyre a pusztán kifinomult adottságokkal rendelkezõk, akikben nincs meg a nevetés mély, haragot sugárzó, tragikus adománya, ugyancsak hajlamosak, ha az élet nyersen durva oldala eléjük tárul.
Néha azonban az elõbbieknél nemesebb igényû látnivalók is mutatkoztak a Pyncheon utcában, amelyek nagy tömeget sodortak magukkal.
Clifford reszketett az undortól, amikor közvetlen érintkezésbe került a világgal, mégis legyõzhetetlen erõt gyakorolt rá az embertömegek sodrása és döbbenetes zúgása, ahányszor csak olyan erõs volt, hogy hozzá is elhatolt.
Ez nyilvánult meg azon a napon, amikor egy politikai felvonulás - száz lengõ zászló, dobok, sípok, cintányérok, trombiták - a visszhangzó házsorok között végigvonult a városon, s döngõ léptekkel s szabálytalan idõközönként hangos felkiáltásokkal elhaladt az egyébként oly csendes helyen álló hétormú ház elõtt is.
Ha csak mint a szemlélõdés tárgyát tekintjük, semmi sem lehet érdektelenebb, mint egy szûk utcán haladó felvonulás.
A nézõ ostoba komédiának érzi, amikor egyenként látja a résztvevõk gyötrelmesen egyszabású arcát, felfedezi rajtuk az izzadságot, a bárgyú önhittséget, a nadrágjuk szabását, s hogy egyenként mindegyiknek szoros vagy bõ a gallérja, s poros-e fekete kabátjának háta.
Ahhoz, hogy magasztos színben tûnjék fel a felvonulás, messzirõl és magasból kell nézni, amint a hosszú sor lassan áthalad egy nyílt mezõn, vagy egy város legtágasabb díszterének közepén, mert akkor az apró, személyes vonásokat, amelyekbõl összetevõdik, egyetlen hatalmas élõ valósággá mossa össze a távolság - egyetlen óriás élõlénnyé, az emberi nem alkotta testté, amelyet egy egynemû, hatalmas szellem kormányoz.
Másrészt viszont, ha benyomásokra fogékony ember ilyfajta felvonuló tömeg peremén áll, s hirtelen megpillantja, nem atomjaiban, hanem összességében - mint az élet hatalmas folyamát, melynek áradása gáttalan és titkokkal sötét, és mélységébõl szózat hangzik a szemlélõ rokon mélységeihez, akkor a közelség nem rontja, hanem emeli a hatást.
A tömeg hatása lenyûgözi, s alig állhatja meg, hogy bele ne vesse magát az emberi rokonszenv szívó áramába.
Clifforddal is ez történt.
Megremegett; elsápadt; könyörgõ pillantást vetett Hepzibah-ra és Phoebére, akik mellette álltak az ablaknál.
Mit sem sejtettek Clifford érzéseirõl, azt gondolták, hogy csak a szokatlan tömeg zavarja.
Egyszerre, reszketõ tagokkal, hirtelen felállt, egyik lábával fellépett az ablakpárkányra, és egy pillanat múlva már a korlát nélküli erkélyen állt volna.
Az egész menet láthatta, úgy, ahogy volt, a reszketõ, sovány emberi alakot, akinek õsz hajfürtjeit ugyanaz a szél lobogtatta, mint zászlóikat, a magányos lényt, akit fajtájából kirekesztettek, és aki most egy pillanatra újra embernek érezte magát, amikor a hozzájuk tartozás ösztöne ellenállhatatlanul hatalmába kerítette.
Ha Cliffordnak sikerül kilépnie az erkélyre, bizonyára leugrik az utcára, bár nehezen lehetett volna eldönteni, miért cselekedte volna ezt; az a fajta kábulat hajtotta-e, amely belerántja az áldozatot a szakadékba, noha retteg tõle, vagy az eredendõ vonzalom, amely az emberek közelségébe vonta.
Lehet, hogy mindkét erõ egyszerre hatott rá.
De a vele állók, akiket mozdulata megrémített - észrevették, nem tudatosan cselekszik, hanem önkívületben -, megragadták a kabátja szélét és visszatartották.
Hepzibah felsikoltott.
Phoebe, akit minden szertelenség megrémített, zokogva sírt.
- Clifford, Clifford!
Elment az eszed? - kiáltott a nõvére.
- Már igazán nem tudom - szólt Clifford, és mélyet lélegzett.
- Ne félj semmit, elmúlt minden, de ha leugrottam volna, és túlélem, azt hiszem, más ember lennék!
Cliffordnak bizonyos értelemben igaza lehetett.
Valami nagy megrázkódtatás kellett volna neki, vagy talán az, hogy belevesse magát az emberélet óceánjába, lemerüljön mélyre, nagyon mélyre, hogy úgy érezze, elnyelik végtelen hullámai, s aztán megerõsödve emelkedjék ki belõle, visszanyerve önmagát a világ számára is.
S persze az is lehet, hogy nem kevesebbet áhított, mint a végleges gyógyírt, a halált!
Máskor is megmutatkozott a régi emberi kötelékek utáni vágy  csak szelídebb formában. Egyszer a vallásos érzésnek mély, az emberi összetartozási vágynál is mélyebben fekvõ rétege tört felszínre magatartásában.
Abból a jelenetbõl, amelyet itt nyomban leírunk, meghatón kiderül, mily hálásan ismerte el Isten szeretetét és gondoskodását - róla, a szegény, mindenkitõl elhagyott emberrõl; pedig ha halandó embernél meg lehet bocsátani olyasfajta érzést, hogy útfélre dobták, elfelejtették, játékszerként kiszolgáltatták valami õsellenség kezébe, hogy rajta élje ki gonosz, embertelen hajlandóságát - akkor Cliffordtól nem lehetne rossz néven venni efféle érzést.
Vasárnap reggel volt, egyike ama napsütéses, enyhe vasárnapoknak, melyeken mintha szent volna még a levegõ is, s az ég ünnepi mosolyt terítene a föld arculatára.
Ilyen vasárnap reggelen, ha eléggé tiszták lennénk ahhoz, hogy ezt közvetítsük, megéreznénk tagjainkban a földnek a menny felé áradó háláját, a földnek bármely pontján állunk is.
A harangok más-más hangnemben, de egymással mind harmóniában s egymásnak válaszolgatva adták hírül: vasárnap van!
Vasárnap!
Bizony, vasárnap! - s az áldott hangok eláradtak mindenfelé, szerte a városban, hol lassabban, hol elevenebb örömmel, hol csak egy hang, hol valamennyi együtt, ünnepélyesen hirdetve: - Vasárnap van! S az utolsó hangot hosszan elnyújtották, hogy szétolvadjon a levegõben, és áthassa azt szentségével.
A levegõ, melyet átjárt Isten szívhez szóló napsütése, arra való volt, hogy az emberek lelkük mélyéig beszívják és imádságként leheljék ki.
Clifford Hepzibah-val az ablaknál ült, és figyelte a szomszédokat, amint kiléptek az utcára.
Bármily kevéssé átszellemült volt egyébkor a megjelenésük, most mindannyiukat átformálta a vasárnap, úgyhogy még a ruhájuk is - az öregember tisztes kabátja, amelyet ezredszer kefélt ki, s a kisfiú elsõ vászonnadrágja, amelyen tegnap öltött utolsót édesanyja tûje - kissé mind mennybemeneteli ruhának tetszett.
Phoebe is kilépett a régi ház kapuján, kinyitotta zöld napernyõjét, és búcsúzóul mosolyogva feltekintett a boltíves ablakra.
Megjelenésébõl a szokott boldogság áradt, de valami szentség is, amely játékos volt, mégis tiszteletben kellett tartani.
Olyan volt, mint egy imádság, amely az anyanyelv egyszerû szépségében hangzik fel.
Üde volt, és öltözéke is könnyed és bájos, mintha minden, amit viselt - szoknyája, kis szalmakalapja, a vállára boruló kendõ, hófehér harisnyája -, mind most lenne elõször rajta, vagy csak annál üdébb lett rajta minden, mintha rózsák közt lett volna.
Integetett Hepzibah-nak és Cliffordnak, s elindult végig az utcán. A hit igaz megtestesítõje volt, meleg, egyszerû, tiszta - megfogható valóság, mely ugyan a földön jár, de egyben szellemi is, olyan, hogy felér a mennyekbe.
- Hepzibah - szólalt meg Clifford, miután tekintetével a sarokig kísértePhoebét -, te sohasem mégy templomba?
- Nem, Clifford! - válaszolt Hepzibah -, az elmúlt sok-sok év alatt egyszer sem mentem!
- Ha ott lehetnék - szólt erre Clifford -, azt hiszem, én is tudnék újraimádkozni, ha oly sok fohászkodó emberi lélek vesz körül.
Hepzibah Clifford arcába nézett, s õszinte, mindent feloldó lelkesedést látott rajta; szíve túláradt, könny csordult a szemébõl, Isten iránt a csodálatos megadó tisztelettõl s a szeretettõl embertársai iránt.
Az érzés Hepzibah-ra is átragadt.
Hirtelen úgy érezte, legjobb lenne kézen fogni bátyját, elmenni vele a templomba, letérdelni szépen egymás mellé - hogy õk ketten, akik oly régen éltek a világtól és, amint most rádöbbent, talán a Magasságbelitõl is elszakadva, kibéküljenek Istennel és emberrel egyszerre.
- Drága bátyám - szólt meghatottan -, menjünk hát!
Ugyan sehová sem tartozunk.
Egy talpalatnyi hely sincs fenntartva számunkra egyik templomban sem, mégis menjünk csak el, még ha a két padsor közt kell is állnunk, a széles átjáróban!
Szegények és elhagyatottak vagyunk, de valamelyik ülés kisajtaját talán megnyitják elõttünk.
Így hát Hepzibah és a bátyja felkészültek az indulásra - amennyire tellett tõlük; ódivatú ruháikból a legszebbet vették fel, oly régen lógott az akasztón, oly soká hevert a ládában, hogy a múlt nyirkos szaga áradt belõle - kifakult ünneplõjükben készen álltak a templomba menetelre.
Kéz a kézben mentek le a lépcsõn - az ösztövér, elsárgult Hepzibah, a sápadt, aszott, megvénült Clifford!
Kitárták a nagykaput, kiléptek a küszöbön, s azon nyomban úgy érezték, hogy az egész világ színe elõtt állnak, s rajtuk az emberiség nagy, félelmetes szeme.
Mennyei Atyjuk pedig mintha elrejtette volna elõlük arcát, nem adott nekik bátorítást.
Megvacogtak az utca meleg, napsütötte levegõjében.
Szívük összeszorult a gondolatra, hogy még egy lépést tovább kell menniük.
- Nem lehet, Hepzibah!
Errõl lekéstünk - mondta Clifford hangjában mély bánattal.
- Kísértetek vagyunk!
Nincs jogunk emberek között lenni, sehol másutt nincs jogunk a léthez, mint ebben a régi, átok sújtotta házban, s arra ítéltettünk mi is, hogy kísértsünk benne!
Különben pedig - folytatta, s hangjából kiütközött a finnyás szépérzék, amely oly jellemzõ volt rá - nem lenne sem szép, sem illõ, hogy odamenjünk!
Borzasztó elgondolni is, hogy embertársaim félnének tõlem, és hogy a gyerekek anyjuk szoknyájába kapaszkodnának ijedtükben, ha meglátnak!
Visszahúzódtak a homályos folyosóba, és becsukták maguk mögött a kaput.
De amint újra felmentek a lépcsõn, az egész házat százszor olyan lehangolónak, a levegõt százszorosan nehéznek és fojtónak érezték, mivel egy pillanatig beszívták odakinn a szabadság levegõjét.
Nem menekülhettek, a porkoláb csak a maga mulattatására hagyta nyitva az ajtót, lesben állt mögötte, mikor akarnak kiszökni.
A küszöbön megérezték könyörtelen szorítását, mely nem engedett.
Van-e sötétebb börtön, mint az ember önnön szíve!
Van-e könyörtelenebb bíró, mint az ember maga!
De nem adnánk hû képet Clifford elmeállapotáról, ha úgy ábrázolnánk, mintha folyvást vagy legalábbis általában el lett volna keseredve.
Ellenkezõleg, azt a feltevést kockáztatjuk meg, hogy az egész városban nem volt egyetlen, akár csak fele annyi idõs ember sem, aki annyi napfényes és gondtalan pillanatot élvezett volna, mint õ.
Nem nyomta gond, nem kellett mérlegelnie a jövõvel kapcsolatos kérdéseket és eshetõségeket, mindazt, ami felõrli más ember életét, annyira, hogy a létfenntartás fáradsága értelmetlenné teszi a létet is.
E tekintetben gyermek volt, gyermek egész életére, akár rövid, akár hosszú lesz az.
Úgy tûnt, mintha élete megállt volna apró gyermek korában, minden érzése és emléke ahhoz az idõszakhoz tapadt; mint mikor erõs ütés folytán eszméletét veszti valaki, s visszatér öntudata, és utána ugyancsak egy korábbi, a sérülést jóval megelõzõ idõpontot él vissza.
Néha elmondta álmait Phoebének és Hepzibah-nak; álmában kivétel nélkül mindig gyermek volt, vagy serdült ifjú.
S olyan élénken álmodott, hogy egyszer például arról vitatkozott a nõvérével, milyen volt pontosan a színe vagy a mintája annak a karton pongyolának, amelyet aznap éjjel, álmában, anyjukon viszontlátott.
Hepzibah azzal kérkedve, hogy a nõk jobban meg szokták jegyezni az ilyesmit, ragaszkodott ahhoz, hogy a pongyola nem egészen olyan volt, amilyennek Clifford leírta; de miután elõkereste a kérdéses ruhadarabot valamelyik régi ládából, kiderült, hogy Clifford emlékezett rá pontosabban álmában.
Ha Cliffordnak minden alkalommal, valahányszor az élethez oly hasonló álmaiból felébredt, keresztül kellett volna esnie azon a kínszenvedésen, hogy kisfiúból egyszerre öreg, megtört felnõtté válik, biztosan felõrli e naponként visszatérõ megrázkódtatás.
Gyötrelmes kín lett volna neki minden felderengõ reggel, reggeltõl estig tartó rettegés, s ez még éjszaka is tompa, bizonytalan fájdalmat, a balsors fakó színét keverné az álmában látott ifjú és üde látomásokba.
De nem így volt, az éji holdfény összeszövõdött a reggeli köddel, köpenyként borult rá, belebugyolálta magát, s ezen ritkán hatolt át a valóság; kevésszer volt teljesen ébren, inkább nyitott szemmel aludt, és a valóságot is álomnak nézte.
Ilyenformán, mivel gyermekkorának határán idõzött, nagyon szerette a gyerekeket, és látásukra szíve újra meg újra felfrissült, mint a vízmedence, amelybe patakok ömlenek, nem messze a forrástól.
Bár az illendõség épen maradt érzéke visszatartotta attól, hogy csatlakozzék hozzájuk, kevés dolgot szeretett jobban, mint kinézni a nagy, boltíves ablakon, és figyelni, hogy hajtja végig karikáját a járdán egy kislány, vagy hogyan futballoznak az iskolás fiúk.
Szerette a hangjukat, nagyon is, mikor messzirõl szûrõdött be, s úgy összeolvadt, zengett, vibrált, mint a legyek hangja a napos szobában.
Cliffordot minden bizonnyal boldoggá tették volna játékaik.
Egy délután ellenállhatatlan vágy fogta el, hogy szappanbuborékot fújjon, ami, Hepzibah közölte ezt Phoebével, kedvenc játéka volt gyerekkorukban is.
Nézzék csak hát, amint a nagy ablaknál áll, szájában agyagpipájával!
Nézzék õsz haját, s a halvány, valószínûtlen mosolyt az ajkán, mely körül annyi szenvedés után még mindig valami csodálatos vonzó báj lebeg, ezt még ádáz ellenségének is el kellett ismernie, hogy ha annyi megpróbáltatás után is megmaradt!
Figyeljék, amint lebegõ gömböket repít az ablakból az utcára!
A szappanbuborék, megannyi apró, szertefoszló világ; anyagtalan felszínükön, a képzelet élénk színeiben, a nagyvilág képe.
Érdekes volt megfigyelni, hogyan fogadták a járókelõk a fantáziának ezeket a csillogó tárgyait, amint lassan leereszkedtek elébük, hogy az unalmas környezetet álmokkal töltsék meg.
Volt, aki megállt, és bámulta õket, talán magával is vitte kedves emléküket a következõ sarokig, mások dühösen feltekintettek, mintha szegény Clifford megsértette volna õket azzal, hogy a szépség képmásait lebegtette poros útjuk fölé; akadtak továbbá olyanok is, akik kinyújtották a mutatóujjukat vagy a sétabotjukat, és minden bizonnyal valami torz örömöt éreztek, amikor a buborék, az ég és föld képével együtt, mely benne tükrözõdött, egyszerre semmivé foszlott.
Egyszer éppen rendkívül tiszteletreméltó külsejû, idõs úr haladt arra,mikor hatalmas buborék himbálózott alá, és történetesen az úr orrán pattant szét.
Felnézett... elõbb zord, sértõdött tekintettel, de aztán behatolt a boltíves ablak homálya mögé, és elmosolyodott olyan melegen, hogy a kánikula hõségét árasztotta maga körül.
- Nézd csak, Clifford öcsém! - kiáltott fel Pyncheon bíró.
- Ó, hát még mindig szappanbuborékokat fúj?
Míg ezt kimondta, a hangja olyan volt, mintha kedveskedne, pedig jó adag keserû gúny vegyült belé.
Clifford megdermedt a rémülettõl, amint meghallotta.
Ha eltekintünk mindentõl, amire talán élete tapasztalatai adtak okot, a bíróval szemben az a mélyen gyökerezõ kiirthatatlan félelem fogta el, amit gyenge, törékeny, érzékeny lelkû emberek szoktak érezni a kíméletlen erõ jelenlétében.
Nincs ijesztõbb rém, mint családja körében, a hajthatatlan akaratú rokon.
XII. A fényképész
Semmi esetre se gondoljuk azt, hogy egy olyan eredendõen tevékeny természetû lány, mint Phoebe, teljességgel beszorítható a vén Pyncheon ház szûk falai közé.
Clifford igénybe vette ugyan idejét, de a hosszú nyári napokon e szolgálat órái jóval alkonyat elõtt leperegtek.
Bár az idõs ember naphosszat nyugodtnak látszott, estére mégis kiapadtak fogyó erõforrásai.
Nem a test mozgása fárasztotta ki végtelenül - néha ugyan kapálgatott egy kicsit, vagy sétált a kertben, máskor meg, esõs idõben, valamelyik nagy, üres szobában járt fel-alá -, de általában inkább túlságosan is hajlott testének és izmainak ernyedt pihentetésére.
Bizonyára valami lappangó tûz emésztette fel belülrõl minden életerejét, vagy pedig az egyhangúság, amely bénítólag nehezedett volna más elméjére, Clifford számára nem volt egyhangú.
Lehetséges, hogy újjászületését, második ifjúságát élte át, és lelke minden látni-, hallanivalóból és minden apró eseménybõl táplálékot merített mindabból, ami a világban jártas emberre már elvesztette hatását.
A gyermek friss agyának minden csupa tevékenység és mozgás, s valószínûleg az olyan agynak is, amely hosszú idõre bénaságra kényszerült, és utána mintegy újra teremtetik.
Mindenesetre, bármi okból, Clifford általában nyugovóra tért, és pedig testben-lélekben kimerülve, amikor még a függönyökön mézként ömlött be napsütés, vagy késõ ragyogással verõdött vissza hálófülkéje falán.
És amíg aludt, ily korai órában már, akárcsak a többi gyerek, és visszaálmodta gyermekkorát, Phoebe ideje felszabadult, és az est hátralevõ részében azt tehette, ami jólesett neki.
Ennyi szabadságra még egy oly alapvetõen egészséges alkat is nagyon rászorult, amely, mint Phoebe, nem hajlik a káros befolyásokra.
A régi ház falai, amint már mondtuk, korhadtak, áporodottak voltak, ártalmas lehetett már csak az is, ha valaki nem szívott más levegõt.
És Hepzibah, bár voltak értékes és mindenért kárpótló tulajdonságai, mégis valósággal holdkóros lett attól, hogy olyan hosszú idõre bezárta magát erre a szûk helyre, ahol nem volt más társasága, mint egy helyben topogó gondolatainak hosszú láncolata, és nem érzett soha mást, mint keserû sértõdöttséget.
Az olvasó talán úgy gondolná, hogy Clifford sokkal tehetetlenebb volt annál, semhogy erõsen hatott volna közvetlen környezetére.
De a szeretet és együttérzés sokkal szorosabb kapcsolatot teremt, mint gondolnánk. A szerves élet legkülönbözõbb változataira is kihatnak, nemcsak emberekre és állatokra.
A virág például, amint Phoebe maga megfigyelte, sokkal hamarabb lekonyult Clifford vagy Hepzibah kezében, mint az övében. Ugyane törvény erejénél fogva a virágzó ifjú lány is, mivel virágillat-lelkét egész nap e beteg lelkek szolgálatába állította, sokkal hamarabb elhervadt volna itt, ha nincs felüdülése egy ifjú keblén.
Ha a fiatal leány néha nem hallgat egészséges ösztöneire, s nem indul falusi levegõt szívni külvárosi sétára, vagy a tengerpartra, felüdülni a szellõben - ha néha-néha nem enged annak, ami a New England-i lányoknál oly természetes: metafizikai és filozófiai elõadásokra járni, hegy tetejérõl gyönyörködni a hét mérföldre nyúló látképben, hangversenyre menni -, ha nem járhat vásárolni, átkutatva egy - egy nagy üzlet egész pazar készletét egy színes szalagért - ha nem szakíthat idõt, hogy hálófülkéjében idõnként a Bibliát olvassa, s lopva anyjára és szülõhelyére gondoljon -, ezek nélkül a lelki orvosságok nélkül Phoebe lassan elsorvad, arca olyan lett volna, mint a fehérített vászon, viselkedése pedig furcsa és félénk, vénlányságot és örömtelen jövõt jósoló.
Még így is észrevehetõen megváltozott; ezt részben sajnálni lehetett. Bárha kár is talán, hogy valami kiveszett belõle, új vonással gazdagodott.
Nem volt folyton olyan jókedvû, mint elõbb, néha elgondolkozott, hosszan hallgatott, és Clifford tulajdonképpen ezt jobban is szerette, mint korábbi egyöntetû vidámságát. Jobban és pontosabban megértette most Cliffordot, sõt néha Phoebe értette meg vele tulajdon érzéseit.
Szeme kitágult, mélyebb lett, sötétebb, és egy-egy néma pillanatban olyan mélynek tûnt, mint egy feneketlen artézi kút.
Nem volt olyan kislányos, mint amikor leszállt az omnibuszról: nõvé érett.
Az egyetlen fiatal ember, akivel gyakran volt alkalma gondolatait kicserélni, a fényképész volt.
A magány nyomása alatt, amely körülvette õket, szükségszerûen hasonló szokások alakultak ki bennük.
De ha ez a két fiatal lény más körülmények között találkozik, nem valószínû, hogy sok fejtörést okoznak egymásnak, kivéve persze, ha természetük feltûnõ különbsége nem bizonyul az ellentétek vonzásának törvénye szerinti kapocsnak.
Igaz, mindketten a New England-i életben forogtak, és így külsõ, felvett tulajdonságaikban lehettek közös vonások, de a mögöttük meghúzódó belsõ élet annyira más volt, mintha más-más földrészen születtek volna.
Ismeretségük elején Phoebe is tartózkodóbb volt, mint ahogy egyszerû, kedves természetéhez illett, és Holgrave sem igyekezett túlságosan kapcsolatba kerülni vele.
De mikor a fényképészt már jobban megismerte, akkor sem tudott felengedni iránta, pedig csaknem mindennap szót váltottak errõl-arról barátságosan, sõt kívülrõl úgy tetszett, közvetlenül.
A mûvész ötletszerûen, kissé szeszélyesen elmesélte Phoebének viszontagságai egy részét.
Bár nagyon fiatal volt még, pályáján is megvetette lábát, máris annyi kalandon esett már át, amibõl kitelt volna egy vastag kötetnyi hiteles életrajz.
Egy Gil Blas fajtájú regény, az amerikai társadalomra és viszonyokra alkalmazva, már nem is tekinthetõ regénynek.
Sokan vannak közöttünk, akiknek a története felér ama spanyol ifjúkori hányattatásaival, és nem is tartják érdemesnek beszélni róla; végül pedig magasabban ívelnek sikerben, vagy nagyobb dicsõség áll elõttük, mint amilyet a regényíró szán hõsének.
Holgrave, bár félig-meddig büszkélkedett is Phoebe elõtt, semmi különöset nem mondhatott a származásáról, hacsak azt nem, hogy roppant egyszerû volt, sem a neveltetésérõl, hacsak azt nem, hogy az is a lehetõ leghiányosabb, egy falusi iskolában szerezte az alatt a néhány téli hónap alatt, míg oda járhatott.
Korán magára hagyatván, már kisfiú korában megszokta az önállóságot, s természettõl erõs akarata ebben támaszul szolgált neki.
Bár még csak huszonkét éves volt (néhány hónap híján, ami azonban ilyen fiatal korban éveknek számít), már sokat próbált: falusi iskolamester lett, azután eladó egy vidéki boltban, továbbá, nem bizonyos, hogy egyidejûleg-e vagy utóbb, egy vidéki lap politikai szerkesztõje.
Majd egyik helyrõl a másikra jutva, gyalog házaló ügynökként bejárta New England-et és a Középsõ Államokat egy connecticuti kölnivíz- és parfümgyár képviseletében.
Nagyon alkalomszerûen ugyan, de fogászatot is tanult és mûvelt, mégpedig nagy sikerrel, különösen a szárazföldünk folyói mentén fekvõ nagy ipari városokban.
Létszám feletti hajótiszti rangban, egy postahajó fedélzetén, eljutott Európába, és módját ejtette annak, hogy visszatérte elõtt bejárja Olaszországot, valamint Németország és Franciaország egy részét.
Ugyanitt késõbb a fourier-isták körében is töltött néhány hónapot.
Legutóbb nyilvános elõadásokat tartott a hipnózisról, amihez (így mondta Phoebének, s különben mindjárt be is bizonyította állítását, mert egykettõre álomba hipnotizálta Chanticlert, aki épp ott kapirgált a közelben) feltûnõen jó adottságai voltak.
Jelenlegi, dagerrotípia-mûvészi ténykedésének nem tulajdonított nagyobb fontosságot, sem állandóbbnak nem tartotta, mint bármelyik megelõzõt.
Egy kalandor hanyag jókedvével fogott ehhez is, akinek valahogy meg kell keresnie a kenyerét.
És ahogy vállalta, ugyanolyan könnyen el is dobja magától, amikor feltalálja valami más, hasonlóan ötletszerû módját a kenyérkeresetnek.
Figyelemre méltó volt azonban benne, és ez lehetett az alapja rendkívüli magabiztosságának, ami a fiatalember viselkedésében megnyilvánult - az a tény, hogy számos kalandja során hibátlanul hû maradt önmagához.
Otthontalanul, hátán hordva a házát, s épp ezért nem lévén felelõs sem a köznek, sem egyes meghatározott személynek, egy külsõt levetve, s mást véve fel, de azt is hamarosan feladva egy harmadik kedvéért, mégsem tett soha erõszakot legbensõ önmagán, s mindenhova magával vitte lelkiismeretét.
Nem ismerte Holgrave-et, aki errõl nem vett tudomást.
Hepzibah észrevette ezt a tulajdonságát.
Phoebe is hamarosan olyan bizalommal fordult hozzá, amelyre ez a felismerés késztette.
Mégis idegenkedést érzett, sõt néha meg is ijedt - nem azért, mintha kétségbe vonta volna, hogy Holgrave tartja magát ahhoz a törvényhez, bármi legyen, amelyet maga fölött elismert, hanem attól a sejthetõ ténytõl, hogy ez a törvény egészen más, mint az övé.
Bizonytalanná tette, és mindent megingatott körülötte azzal, hogy nem hajolt meg teljes tisztelettel a megingathatatlan hagyományok elõtt, hacsak be nem bizonyosodott ama hagyomány létjogosultsága.
Phoebe még ezenfelül nemigen tételezte fel róla, hogy ragaszkodásra, szeretetre képes.
Túlságosan nyugodt és hûvös megfigyelõ volt ez a fiatalember.
Gyakran tapasztalhatta, hogy éles szeme van, de hogy érzõ szíve, azt ritkán, vagy tán soha.
Hepzibah és a bátyja bizonyos értelemben érdeklõdése tárgyai voltak.
Figyelmesen tanulmányozta õket, ügyelt rá, hogy a legapróbb körülmény se kerülje el a figyelmét, amely egyéniségükre fényt vethetett.
Minden tõle telhetõt megtett, hogy segítségükre legyen, de végül mégsem vállalt soha közösséget velük, és semmi jelét nem adta annak, hogy amint közelebbrõl megismeri, jobban meg is szereti õket.
Mintha ez a kapcsolat nem szívének, csupán az agyának szolgáltatott volna tápanyagot.
Phoebe elképzelni sem tudta, mi érdekelheti annyira elméjét benne és hozzátartozóiban, mert hiszen törõdni nem törõdött velük, illetve nem többet, mint amennyit bármelyik embertársával törõdött volna.
A fényképész, valahányszor alkalma volt beszédbe elegyedni Phoebével, mindig külön érdeklõdött Clifford hogyléte felõl, akit a vasárnapi összejöveteleken kívül nemigen látott.
- Még mindig boldognak látszik? - kérdezte egy alkalommal.
- Igen, akárcsak egy gyerek - válaszolta Phoebe -, de abban is gyerek, hogyigen hamar elszomorodik.
- Mitõl? - kérdezte Holgrave.
- Külsõ dolgoktól, vagy belülrõl égetõ gondolatoktól?
- Nem láthatom a gondolatait!
Honnan tudjam? - kérdezte Phoebe falusias csípõsséggel.
- Sokszor van, hogy hirtelen elborul a kedve, de nem lehet tudni, mitõl, amint azt sem tudni, miért takarják el a felhõk a napot.
Úgy érzem, mióta közelebb kerültem hozzá, nem is lenne helyénvaló apróra vizsgálgatni kedélyállapotának változásait.
Valami igen nagy bánata volt, amely megszentelte és érinthetetlenné tette a szívét.
Mikor jókedvû - mikor a nap bevilágít elméjébe -, olyankor be merek kukucskálni, de csak addig ameddig a sugarak érnek, semmivel se tovább.
Amit árnyék borít, szent és érinthetetlen!
- Milyen szépen fogalmazza meg az érzéseit! - szólt a mûvész.
- Így meg is tudom érteni, mit érez, bár én nem így vagyok ezzel.
Ha az ön lehetõségeivel élhetnék, semmi sem tartana vissza attól, hogy megfigyelésem mérõónját lebocsássam Clifford lelkének mélységeibe!
- Olyan furcsa, hogy ezt annyira szeretné! - tört fel Phoebe válasza.
-Hiszen senkije se magának!
- Senkim, persze hogy senkim! - felelte Holgrave mosolyogva.
- Csakhogy oly különös, érthetetlen ez a világ!
Minél többet látok belõle, annál több fejtörést okoz, és már azt hiszem, azon lehet lemérni, hogy valaki kellõképp okos-e, hogy mekkora riadalmat okoz neki az, amit lát.
Nõk és férfiak egyaránt, sõt még a gyerekek is, oly különös lények, az ember sohasem lehet bizonyos afelõl, hogy valóban ismeri-e õket abból, amilyennek pillanatnyilag mutatkoznak, sem arra nem következtethet, mik lehettek a múltban.
Pyncheon bíró!
Clifford!
Micsoda bonyolult talányok, a bonyolultságok bonyolultsága!
Csak intuitív rokonszenv oldhatja fel, amilyen egy fiatal lányé lehet.
Az, aki csak megfigyel, mint én (s akinek soha sincsenek sugallatai, csak pontos megfigyelõ és érzékeny befogadó), az ilyen minden bizonnyal elvéti a rejtély nyitját.
Ezután a dagerrotípia-mûvész más tárgyakra terelte a szót, kevésbé sötétre, mint az elõbbi.
Phoebe is, õ is, fiatalok voltak még, és Holgrave túlságosan korai élettapasztalata sem pusztította ki belõle az ifjúságnak azt a csodálatos szellemét, amely szétáradva az ökölnyi szívbõl s a képzeletbõl, betölti az egész világot olyan fénnyel és ragyogással, amilyen a teremtés elsõ napján lehetett.
Az ember ifjúkora a világ ifjúkora is; az ember legalábbis így érzi. Azt képzeli, a föld gránitkemény felszíne képlékeny maradt, õ pedig kedve szerint alakíthat rajta.
Holgrave is így volt ezzel.
Okosan kifejtette, milyen öreg már a föld, de igazában nem hitte, amit mondott; õ fiatal volt, s mint ilyen a világot - a világ szakállas, töpörödött, roskatag s mégsem tiszteletre méltó ábrázatát - rugalmasan gyengének vélte, mely még megjavulhat, és azzá válhat, amivé lennie kell, bár még semmi jelét nem adta annak, hogy azzá lesz.
A fiatal mûvészben is élt az a tudat, vagy szívében a prófécia, amely ha egy fiatalemberben nincs meg, jobb volna neki, ha meg sem születik, és a felnõtt férfinak is, ha ez kivész belõle, jobb inkább meghalnia - a hit, miszerint nem arra teremtettünk, hogy örökké a kitaposott úton gyötrõdve kornyadozzunk, hanem már a jelen pillanatban is észlelhetõk az eljövendõ aranykor elõfutárai, amely még életünk folyamán elérkezik.
Holgrave-nek úgy tûnt - akárcsak Ádám unokái óta minden évszázad bizakodó emberének -, hogy éppen az õ korában, sokkal inkább, mint bármikor a történelem folyamán, most kell lerombolni a korhadt, mohlepte múltat, halott intézményeit sürgõsen eltávolítani az útból, s rothadó tetemüket mélyen elásni, és újra kezdeni mindent, legelölrõl.
Ami a lényeget, a szebb évszázadok eljövetelét illeti - sose érjük meg, miért kételkedjünk benne -, a mûvésznek minden bizonnyal igaza volt.
Abban tévedett, hogy épp a maga korát tartotta a legalkalmasabbnak, alkalmasabbnak a múlt vagy a jövõ bármely más idõszakánál, hogy vadonatúj öltözékre cseréljük a Régiség tépett köpenyegét, ahelyett, hogy toldva - foldva alakítsuk újjá; abban is, hogy a maga rövid életét tette meg egy végtelenbe nyúló, hosszú folyamat mércéjévé, leginkább pedig abban, hogy úgy vélte, a nagy cél elérésében számít valamit, érte harcolt-e, vagy ellene.
Személy szerint jó volt neki, hogy ezt hitte.
Ez a lelkesedés, amint feloldódott természetének higgadtságában, és a megállapodott bölcs gondolkodás mezébe öltözött, hozzásegítette, hogy megõrizze ifjúsága tisztaságát, és magasra tûzze ki céljait.
Mikor pedig az évek gyarapodó súlyával a vállán, a tapasztalatok óhatatlanul változtatnak ifjúkori hitén, nem eshet meg vele, hogy felfogása gyökeresen megváltozzék.
Akkor is hinni fog az emberiség eljövendõ jobb sorsában, és talán annál jobban szereti majd az embereket, mivel felismeri, mennyire nem számít egyéni törekvésük. A gõgös hitet, amellyel útnak indult, élete alkonyán szerényebbre cseréli, belátván, hogy az ember legnemesebb erõfeszítése is álomképet szül csupán, és egyedül Isten a megvalósítójuk.
Holgrave keveset olvasott, és azt a keveset is az élet nyughatatlan forgatagában, ahol a könyv misztikus szózatába szükségszerûen belekeveredett a tömeg fecsegése, s ekképpen mindkettõ elveszítette jellegzetes értelmét.
Bölcselõnek tartotta magát, és valóban volt is benne bölcselkedõ hajlam, de mivel magának kellett utat törni e rengetegben, még nemigen jutott el addig a pontig, ahol egy tanult ember gondolkozni kezd.
Jellemének igazi értéke a belsõ erõ mélységes felismerésében rejlett; átélt viszontagságait oly könnyedén vette, mintha csak ruhát váltott volna; nyugodt lelkesedésében, melyet maga is alig érzékelt, mégis mindent átizzított maga körül, amihez csak hozzáért; a személyes becsvágyából, amely rejtve maradt mind a maga, mind mások szeme elõtt világérvényû törekvései mögött, mégis többé-kevésbé bizonyosra vehetõ volt, hogy idõvel az elvont elmélkedõ valamely keresztülvihetõ jó ügy kemény harcosává válik.
Úgy, ahogy volt, mûveltségével és mûveletlenségével - nyers, merész és ködös filozófiájával, valamint gyakorlati tapasztalataival, amelyek némiképp szemben álltak filozófiájával, az emberiség jobb sorsába vetett lelkes hitével, vakmerõségével, ahogy szembeszállt mindennel, amit a múlt századok az emberiségre hagyományként származtattak, hitével, bizalmatlanságával, ragaszkodásával, hûtlenségével, mindennel, ami megvolt s ami hiányzott belõle - a mûvész elég meggyõzõen úgy állhat elõttünk, mint az ifjú amerikai jellegzetes emberpéldánya...
Pályafutását nehéz lett volna elõre csak elképzelni is.
Úgy tûnt, vannak olyan tulajdonságai, amelyek e hazában, ahol minden elérhetõ annak, aki erõs marokkal kap utána, bizonyosan meghozzák Holgrave-nek a világi sikert.
Az effélék azonban szerencsére boldogítóan bizonytalanok.
Lépten-nyomon találkozunk az életben Holgrave-hez hasonló korú ifjakkal, akiktõl csodákat várunk, késõbb azonban, ha kérdezõsködünk utánuk, nem tudunk meg róluk semmit, úgy nyomuk vész.
Az ifjúság és a szenvedély forrongása, a friss elme és képzelõerõ tündöklése hamis ragyogással vonja be õket, s ez õket ugyanúgy, mint embertársaikat, félrevezeti.
Akárcsak némely bútorkarton, kalikó és karton, szépek, míg használatba nem fogják, de nem állják a napot s az esõt, és nagymosás után már ugyancsak megfakulnak.
Nekünk azonban egy bizonyos délutánon van dolgunk Holgrave-vel, amikor is Pyncheonék kertjében találjuk, a kerti házban.
Ez idõben, ezen a helyen, a fiatalember mindenképp rokonszenves látványt nyújtott, annyi önbizalom fûtötte, és csodálni való erõi oly tisztán és szépen nyilatkoztak meg - ez az acél mégis sok próbát kiállt már -, kellemes volt látni õt, amint kedvesen elbeszélget Phoebével.
A lány nem bánt vele igazságosan, amikor gondolatában hidegszívûnek tartotta, vagy ha mégis, akkor a mûvész azóta felengedett.
Anélkül, hogy Phoebe gondolt volna erre, vagy a fényképész tudatosan észrevette volna, a lány otthonossá varázsolta számára a héttornyú házat, s kertjét olyanná, mintha szülõházának kertje lenne.
Holgrave büszke volt emberismeretére, és úgy gondolta, átlát a lányon, mint mindenen, ami körülveszi, s oly biztosan olvas benne, mint egy gyerek mesekönyvében.
Hanem az ilyen átlátszó jellemek sokszor mégis csalókán mélyek; a kút medrének mozaikkövei távolabb vannak, mint ahogy látjuk õket.
Így esett, hogy a mûvészt, bármit gondolt Phoebe erejérõl vagy gyengeségérõl, a lányból áradó bájos nyugalom mégis elbûvölte, úgyhogy megeredt a nyelve, és beszélni kezdett arról, mi mindent szeretne tenni a világban.
Úgy kiöntötte elõtte a szívét, mint egyébként csak saját maga elõtt.
Könnyen lehet, hogy amíg beszélt, meg is feledkezett Phoebérõl, és csak a gondolat ereje hajtotta, amely, ha egyszer a rokonszenv megnyitotta zsilipjeit, feltartóztathatatlanul ontja tartalmát a másik elme gyûjtõmedencéjébe, akárkié is az.
Mégis, ha valaki bekukucskál a kerítés hasadékain, és meglátja a kertben a fiatalembert kipirult, komoly arcával, azt gondolhatta volna, hogy szerelmet vall a lánynak!
Valami, amit Holgrave mondott, alkalmat adott Phoebének, hogy feltegye a kérdést, miképp ismerkedett meg a fényképész Hepzibah-val, és miért választotta lakhelyéül e sivár hétormú házat.
Holgrave erre nem felelt közvetlenül, csak azzal, hogy a jövõrõl, amelyrõl mindeddig beszélt, most a múltra fordította a szót.
Valóban egyik sem más, mint a másik visszhangja.
- Hát soha, de soha nem szabadulunk meg a múlttól? - kiáltott fel, megtartva elõzõ beszélgetésük komoly hangnemét.
- Úgy ránehezedik jelenünkre, mint valami óriás holtteste!
Mintha egy ifjú óriást arra kárhoztatnának, hogy ereje teljét arra pazarolja, hogy az öreg óriás nagyapja holttetemét hurcolja folyton, noha már rég meghalt, és semmi egyéb nem volna hátra, mint tisztességgel eltemetni.
Csak egy kicsit próbálja elgondolni helyzetünket, azonnal átlátja, micsoda rabszolgái vagyunk az elmúlt idõknek, vagyis, nevezzük csak a nevén: a halálnak!
- Nem értem, mire gondol - szólt közbe Phoebe.
- Hát például - felelte Holgrave -, ha valaki meghal, és történetesen hátrahagyja a végakaratát, oly vagyonnal rendelkezik általa, amely már nem az övé; ha nincs végrendelete, akkor viszont olyanok rendelése szerint osztják fel vagyonát, akik még sokkal régebben meghaltak, mint õ.
Bírói székeinken holtak ülnek, az élõ bíró nem tesz mást, mint kitudakolja és elismétli ítéleteiket.
A könyveket, amelyeket olvasunk, holtak írták!
Holtak tréfáin nevetünk, holtak szomorúságán sírunk!
Holtak betegségeiben szenvedünk fizikailag, erkölcsileg egyaránt, s meghalunk ugyanattól az orvosságtól, mellyel rég halott orvosok ölték meg páciensüket!
Az élõ istenséget is rég halott emberek szertartásai és hitvallása szerint tiszteljük.
Bármit akarunk tenni szabad indítékból, rögtön magunkon érezzük egy halott jéghideg kezét!
Mindegy, hová fordítjuk a tekintetünket, mindenütt egy halott kérlelhetetlen fehér arca néz velünk szembe, amelynek hidegségétõl velõnkig megborzongunk!
Végül nekünk magunknak is meg kell halnunk ahhoz, hogy a környezõ világra hatást gyakorolhassunk, csakhogy az már nem a minket környezõ világ lesz, hanem egy másik nemzedék világa, amelynek alakulásába semmi jogunk beleszólni.
Elfelejtettem mondani, hogy lakni is halottak házaiban lakunk, amilyen például ez a hétormú ház!
- S miért ne - szólt erre Phoebe -, ha kényelmesen lakunk benne?
- De hiszem, hogy megérjük azt a napot - folytatta a mûvész -, amikor senki sem hagy házat az utódaira.
Minek?
Semmivel sem ésszerûbb eljárás, mintha valami tartós anyagból - bõrbõl, guttaperkából, vagy még annál is tartósabb anyagból készült öltözetet hagynának maguk után, hogy még az ükunokáik is abban járjanak, és így ugyanolyan alakban jelenjenek meg a világ elõtt, mint õk maguk.
Ha csak minden nemzedéknek megengednék, sõt elvárnák tõle, hogy új házat építsen magának, már ez a kis változás is, amely pedig önmagában elég jelentéktelen, majdnem minden reformot megoldana, melynek bevezetését a társadalom sóvárogva várja.
Nem tudom, nem lenne-e az is helyesebb, ha középületeinket, mint: parlamentet, államtanácsot, bíróságot, városházát, templomot - kevésbé szilárd anyagból építenek, nem kõbõl vagy téglából.
Talán jobb lenne, ha átlag húszévenként ezek is porrá mállanának, arra intve az embereket, hogy ideje újra felülvizsgálni és megreformálni az intézményeket is, amelyeket az omlatag épületek képviselnek.
- Hogy gyûlöl mindent, ami régi! - szólt Phoebe riadtan.
- Szédülök, ha csak elképzelem a maga mozgó világát!
- Hát valóban nem szeretek semmit, ami korhadt - felelte Holgrave.
 Nézze csak ezt az öreg Pyncheon házat!
Egészséges dolog-e ebben lakni, a fekete zsindelyek alatt, amelyek mohosak a nedvességtõl?
Sötét, alacsony mennyezete nem más, mint az emberi lélegzet kristályosodása a falakon, amelyet panasz és szorongás közepette leheltek be és sóhajtottak ki.
Tûzzel kellene megtisztítani ezt a házat, hogy égve tisztuljon, míg nem marad belõle egyéb, mint hamu!
- Akkor miért lakik itt? - kérdezte Phoebe, egy cseppet ingerülten.
- Bizonyos tanulmányok kötnek ide, igaz, nem olyasmi, ami könyvbõl tanulható - felelte Holgrave.
- Ez a ház szerintem a szörnyû és ocsmány múlt jelképe, minden olyan hatásé, mely a múltból származik, s ami ellen az imént kikeltem.
Egy ideig most benne lakom, hogy annál jobban megtanuljam gyûlölni.
Errõl jut eszembe, hallotta-e már, mi történt Maule, a boszorkánymester, és az ön megszámlálhatatlanul sokadfokú ükapja között?
- Hogyne hallottam volna - szólt Phoebe -, régen is hallottam, még édesapámtól, meg most is, Hepzibah nénémtõl vagy háromszor-négyszer az alatt az egy hónap alatt, mióta itt vagyok.
Õ alighanem úgy vélekedik, hogy a Pyncheonok minden szerencsétlensége a boszorkánymesterrel való civódásukból származik, ahogy most ön nevezte ezt az embert.
De úgy látom, Mr. Holgrave, hogy ön is ezen a véleményen van!
Milyen furcsa, hogy hisz olyasmiben, ami teljesen lehetetlen, mikor pedig egy sereg dolgot elutasít, amelyekben bízvást lehetne hinni!
- Csakugyan hiszek benne - mondta a mûvész komoly hangon -, bár nem babonából, hanem mint olyasmiben, amit számtalan tény igazol, és ami kitûnõ példa egy bizonyos elméletre.
Mert nézze csak: a hét tetõ alatt, amelyekre most feltekintünk, és amelyeket Pyncheon ezredes védõ fedélként épített utódai feje fölé, s úgy gondolta, hogy alatta gazdagon és boldogan élnek majd hosszú idõkön át, sokkal tovább még, mint a jelen óra - ugyanezen fedél alatt három évszázadon keresztül nem volt más, mint állandó lelkiismeret-furdalás, kerékbe tört remények, rokoni civódás, mindenféle baj és bánat, furcsa elhalálozás, sötét gyanakvás, néma szégyen -, amely bajokat mind, vagy legalábbis jórészt módomban áll visszaszármaztatni az öreg puritán rendkívül erõs családalapítási vágyára.
Családot alapítani!
A család eszméje található csaknem minden jogtalanság és gonoszság mélyén, amit csak az emberek elkövetnek.
Igazság szerint legalább fél évszázadonként minden kiemelkedõ családnak alá kellene merülnie az emberiség nagy, sötét tömegébe, és el kellene feledkeznie õseirõl.
Az ember vérének, hogy frissen maradjon, rejtett áramokban kell folynia, ahogy a városi vízvezetékcsövet is föld alá rejtik.
Például a Pyncheon családnak, fennállása során - bocsásson meg, Phoebe, önt nem tudom közéjük számítani -, igazán rövid New England-i múltja is elég idõ volt már arra, hogy valamennyiüket megfertõzze egy- vagy másfajta holdkórossággal!
- Nem valami szertartásosan beszél a családomról - szólt Phoebe, nehezen döntve el, hogy haragudjék-e vagy sem.
- Csak az igazságot közlöm egy igazságos ítéletû elmével!  felelte Holgrave olyan hevesen, amilyennek Phoebe még sohasem látta azelõtt.
- Ez a színtiszta igazság!
Továbbá úgy látszik, mind e gonoszság eredete, és atyja mégis megörökítette önmagát, világos nappal jár az utcán - ha nem õ maga, hát pontos mása, testben-lélekben, azzal a szép reménnyel, hogy ugyanolyan gazdag és szerencsétlen örökséget hagy utódaira, amilyen rászállt!
Emlékszik még a dagerrotípiára, s hogy mennyire hasonlított arra a másik, régi arcképre?
- Milyen furcsa, hogy ilyen komolyan veszi, amit mond! - kiáltotta Phoebe; meglepetten és zavartan nézett rá, meg volt ijedve, mégis a nevetés környékezte.
- Azt mondta, hogy a Pyncheonok holdkórosok. Nem ragályos ez a betegség?
- Értem, mire gondol! - szólt a mûvész, arca vörös lett, és elnevette magát.
- Magam is azt hiszem, hogy egy kissé megbolondultam.
Ez a tárgy olyan makacsul bevette magát gondolataimba, mióta abban az öreg toronyban lakom, mint még semmi más.
Szabadulási kísérletképpen a Pyncheonok családi történetének egy kis részletét, amelyet véletlenül ismertem, legenda formájában megfogalmaztam, és közzé akarom tenni egy folyóiratban.
- Szokott folyóiratokban írni? - kérdezte Phoebe.
- Lehetséges, hogy nem tudja? - kiáltott fel Holgrave.
- Nos, ilyen az irodalmi hírnév!
Igenis, Phoebe Pyncheon kisasszony, nagyszerû adottságaim közt szerepel az is, hogy elbeszéléseket írok, és biztosíthatom, hogy a nevem ugyanolyan jól mutat Graham és Godey borítólapjain, mint bármelyik azon üdvözült nevek közül, amelyekkel együtt szerepel.
Azt mondják, a humoros hangnemben igen kellemes olvasnivalót szolgáltatok, ami pedig a tragikusat illeti, hát abban olyan könnyfacsaró vagyok, mint egy hagyma.
De felolvashatom az elbeszélésemet?
- Igen, ha nem túl hosszú - nevetett Phoebe -, s ha nem unalmas.
A kérdés második felére a mûvész nem tudott biztonsággal válaszolni, csak kiterítette a kéziratát, és míg a nap késõi sugarai bearanyozták a hét toronytetõt, belekezdett felolvasásába.
XIII. Alice Pyncheon
Egy napon üzenet érkezett köztiszteletben álló Gervayse Pyncheon nagyúrtól az ifjú Matthew Maule ácsmesterhez, hogy a nagyhatalmú úr kívánságára nyomban jelenjék meg a hétormú házban.
- S hát miért hívat engem a gazdád? - kérdezte az ácsmester Pyncheon úrnéger szolgáját.
- Javítani való van a házon?
No, lehet is ennyi idõ után, akármilyen jól végezte munkáját apám, aki építette.
Épp múlt vasárnap olvastam az öreg ezredes úr sírfeliratát, annak dátuma szerint harminchét éve már, hogy a ház áll.
Nem lenne csoda, ha javítanivaló akad a tetõn.
- Én nem tud, úr mit akar - válaszolta Scipio.
- Tiszta, jó ház, Pyncheon ezredes úr is gondol, különben mért jár vissza, és mért ijeszt szegény néger?
- Jól van, no, Scipio barátom, mondd meg a gazdádnak, hogy azonnal megyek -válaszolta az ácsmester nevetve.
- Számíthat rá, hogy jól és megbízhatóan dolgozom, ahogy tisztességes iparoshoz illik.
Mit mondasz, a házban kísértetek járnak?
No, ahhoz az egyhez különb mester kell nálam, hogy a szellemeket távol tartsa.
Még ha az ezredes békén marad is - tette hozzá, csak magának, félhangon -, öregapám, a boszorkánymester, biztosan nem tágít a Pyncheonoktól, míg falaik állnak!
- Mit beszélsz magadban, Matthew Maule? - kérdezte Scipio.
- És miért nézel rám feketén?
- Mi gondod azzal, fekete legény! - mondta az ácsmester.
- Tán azt hiszed, senki arca nem lehet sötét, csak a tiéd?
Menj, és mondd uradnak, megyek utánad, s ha látnád Alice úrnõt, a lányát, add át neki Matthew Maule tiszteletteljes üdvözletét.
Csodaszép az arca, nemhiába Itáliából jött - szép, nemes és büszke -, bizony szépséges az Alice Pyncheon arca.
- Alice úrnõt mond! - kiáltott fel otthon Scipio, mikor beszámolt útjáról-, nyomorult ácsmester!
Õ nem szabad ránéz, messzirõl se nem!
Meg kell jegyeznünk, hogy az ifjú ácsmestert, Matthew Maule-t a városban, ahol lakott, kevesen értették, és általában nem nagyon szerették; bár becsületességét, valamint mesterségbeli hozzáértését és szorgalmát senki sem vonta kétségbe.
Az ellenszenvnek (mert annak kell neveznünk), amellyel sokan viseltettek irányában, részben természete és külsõ megjelenése volt a forrása, részben pedig egy rátestálódott hagyomány.
Ugyanis egy bizonyos korábban élt Matthew Maule unokája volt, aki az elsõk között telepedett le a városban, és a maga idején híres és rettegett varázsló volt.
Ezt a vén bûnöst is akkor végezték ki, amikor Cotton Mather és minisztertársai, a nagy tudományú bírák, más tudós emberek, és Sir William Phipps, a bölcs kormányzó, oly dicséretes erõfeszítéseket tettek arra, hogy gyengítsék az õsellenség erejét, és majd minden követõjét felküldjék a bitófadomb sziklás útján.
Kétségtelen, hogy elgondolásaink idõközben megmásultak, és úgy véljük, hogy az önmagában dicsérendõ igyekezet túlhajtásaképpen a boszorkányperek sokkal kevésbé voltak kedvére valók a jó Atyának, mint a gonosz Ellenségnek, akinek bosszantására és végsõ leverésére szánva voltak.
Az is bizonyos azonban, hogy babonás rettegés vette körül azok emlékét, akiket a boszorkányságban való vétkességükért kötöttek fel.
Sírjukról, amely a sziklák hasadékai közt rejlett, azt rebesgették, hogy nem alkalmas végsõ nyugvóhelyül a benne fekvõknek, akiket oly nagy sietséggel hajigáltak bele.
Különösen az idõs Matthew Maule-ról mondták, hogy oly kevés megfontolást vagy nehézséget sem okoz neki kikelni sírjából, mint más embernek reggel az ágyából, és éjfélkor éppoly sûrûn látják, mint fényes délben az élõ embereket.
Eme veszedelmes boszorkánymesternek, akit úgy látszik, még méltó büntetése sem indított bûnbánatra, az a megrögzött szokása volt, hogy idõnként megjelent egy bizonyos úri házban, amelyet hétormú háznak hívtak, és amelynek tulajdonosával szemben állítólag a telektulajdon tekintetében voltak követelései.
Úgy tûnik, hogy ez a kísértet - ugyanazon makacssággal, mely életében is jellemzõ vonása volt - kitartott ama véleménye mellett, hogy õ a telek jogos tulajdonosa, amelyen a hétormú ház áll.
Feltételei a következõk voltak: vagy fizessék ki a nevezett telekbért visszamenõleg is, addig a napig, amikor elkezdték ásni a pincét, vagy hagyják el a házat; különben õ, a hitelezõ kísértet, a Pyncheonok minden dolgába beleártja magát, és mindig elrontja a szerencséjüket, akár halála után ezer évvel is.
Ez kissé merész história volt, meglehet, azonban azoknak, akik ismerték, és emlékeztek rá, milyen kemény nyakú, csökönyös ember volt ez a Maule boszorkánymester, nem tûnt teljességgel hihetetlennek.
Mármost a boszorkánymester unokájáról, történetünk ifjabb Matthew Maule-járól az hírlett, hogy örökölte elõdjének kétséges tulajdonságait.
Egészen különös, mennyi fantasztikus mese keringett róla a városban.
Például azt beszélték róla, hogy hatalmában áll mások álmait befolyásolni, sõt kénye- kedve szerint irányítani, akár egy színdarabot a rendezõnek.
A szomszédság, különösen a fehérnép, sokat locsogott Maule szemének varázserejérõl.
Volt, aki azt mondta, hogy belelát az emberek gondolataiba; mások azt, hogy szemének titokzatos erejénél fogva be tudja szívni az embereket saját agyába, vagy ha úgy tetszik neki, elküldi õket a szellemi világba nagyapjának szolgálni; megint mások azt, hogy szemmel ver, vagyis tekintetének az az értékes képessége van, hogy üszkössé teszi a gabonát, és gyomorégést okozva, kis múmiákká szárítja a gyerekeket.
De leginkább mégis viselkedésének tartózkodó és rideg volta szólt ellene, valamint az a tény, hogy nem járt templomba, és politikai és vallási téren feltehetõleg eretnek nézeteket vallott.
Az ácsmester, miután megkapta Mr. Pyncheon üzenetét, csupán befejezett még egy apróbb munkát, ami éppen a kezében volt, azután a hétormú ház felé vette útját.
E tiszteletre méltó épület, jóllehet divatja már enyhén régies volt, elõkelõség szempontjából még mindig felvehette a versenyt a város akármelyik úri házával.
A ház jelenlegi uráról, Mr. Gervayse Pyncheonról azt mondták, hogy nem szívesen lakott benne ama megrázkódtatás miatt, amelyet nagyapjának hirtelen halála okozott érzékeny gyermeklelkének.
Még gyermek lévén, fel akart mászni Pyncheon ezredes térdére, s eközben vette észre, hogy az öreg puritánnak csak a teteme ül ott!
Ezért Mr. Pyncheon, amint elérte férfikorát, Angliába utazott, ahol is feleségül vett egy vagyonos hölgyet, és a rákövetkezõ éveket részben ott, az anyaországban, részben pedig az európai kontinens más városaiban töltötte.
A családi házat addig egy rokonuk gondjaira bízták, aki erre az átmeneti idõre benne is lakott, annak fejében, hogy az épületet és környékét megfelelõ rendben tartja.
Az illetõ olyan híven megtartotta ezt a kötelezettségét, hogy most, amikor az építõmester közeledett a házhoz, állapotában semmi kifogásolnivalót nem lelt.
A hét orom egyenesen csúcsosodott az égnek, a zsindelytetõ láthatólag sehol sem engedte át a vizet; a csillogó vakolat kívülrõl hiánytalanul befedte a falakat, és úgy szikrázott az októberi napfényben, mintha a munkások csak egy hete lettek volna készen vele.
A ház külsején jólesõen meglátszott lakottsága, mint a megfelelõ tevékenységben elfoglalt ember arcán az egészséges vidámság.
Elsõ pillantásra látszott, hogy nagy család lakja.
A fõkapun épp egy óriási szekér tölgyfa fordult befelé, a hátulsó épületek felé; az oldalsó bejáratban pedig a kövér szakácsné - vagy talán kulcsárné - alkudott pulykára és libára egy paraszttal, aki faluról hozta fel áruját a városba.
A ház alsó részében itt-ott egy-egy csinosan öltözött szolgáló vagy fénylõ, fekete arcú szolga sietett át az ablakok mögött.
A második emelet nyitott ablaka alatt néhány cserép szép és kényes virág díszlett - távoli világból valók, bár a New England-i õsz napsütésénél másutt sem érhette õket enyhébb -, s föléjük egy ifjú hölgy hajolt, távolról való, akárcsak a virágok, s szép és törékeny, mint azok.
Máskülönben az épület vaskos, derûs majorház volt, és úgy tûnt, arra szolgál, hogy egy jókedvû pátriárka lakhelye legyen, aki az utcára nézõ toronyban lakhatnék, a többi hatot meg talán hat fiának adná, míg középütt a nagy kémény az öregúr vendégszeretõ szívét jelképezi, amely mindent melegen tart, és egységbe fogja a hét kisebb részt.
Az elülsõ traktuson függõlegesen elhelyezett toronyóra volt, mikor az ácsmester átment alatta, megjegyezte, hányat mutat.
"Három óra! - mondta magában.
- Apám úgy mondta, hogy a napórát alig egy órával az ezredes halála elõtt tették fel a helyére.
Milyen pontos azóta is, pedig annak már harminchét esztendeje!
S az árnyék egyre araszol elõre, és mindig ott kukucskál a napfény háta mögött."
Egy mesteremberhez, amilyen Matthew Maule is volt, az illett volna, ha úriházhoz hívják, hogy a hátsó ajtóhoz járuljon, mert ez szolgál a szolgáknak és a kézmûveseknek, vagy legalábbis az oldalsó kapuhoz, ahol a nevesebb kereskedõknek volt bejárása.
De az ácsmester természetében volt egy jó adag kevélység és érdesség; azonkívül szíve haraggal telt el e pillanatban, mert úgy hitte és tudta, hogy a Pyncheon ház olyan földön áll, amelyet jog szerint neki kellett volna örökségül kapnia.
Pontosan errõl a helyrõl, ahol egy kellemes vizû forrás is volt, irtotta ki a nagyapja a fenyõerdõt, s tanyaházat épített a helyén, amelyben gyerekeket szült neki a felesége, és Pyncheon ezredes már csak egy halott merev ujjai közül tudta kicsavarni a telek birtoklását igazoló okiratokat.
Ezért az ifjú Maule a faragott tölgyfa portálé alatti fõbejárathoz ment, és a vas kopogtatófejjel úgy megdöngette a kaput, hogy azt lehetett volna hinni, maga az öreg boszorkánymester áll a küszöbön.
Scipio, a fekete szolga, nagy sietséggel szaladt a bejárathoz, de csodálkozásában kifordult villogó szeme fehérje, mikor meglátta, hogy csak az ácsnak nyitott kaput.
- Kegyelmes Úristen!
Ácsmester nagy uraság! - mondta Scipio, de félig lenyelte, amit mondott.
- Azt hinni, nagy-nagy kalapáccsal üti az ajtó!
- Itt vagyok! - szólt Maule komoran.
- Vezess urad társalgójába!
Mikor a házba lépett, valami szomorú és szívhez szóló zene foszlányai lebegtek az átjárófolyosóban, amely zene a fenti szobák egyikébõl hallatszott.
A spinétbõl származott, amelyet Alice Pyncheon hozott magával a tengerentúlról.
A szépséges Alice virágokkal és zenével töltötte ideje nagy részét, bár a virágok elhervadtak, és a zene gyakran szomorú volt.
Külföldön nevelkedett, és nem tudta megszeretni a New England-i életet, amelyben soha semmi szép nem virágozhatott ki.
Mivel Mr. Pyncheon már türelmetlenül várta Maule érkezését, Scipio, a fekete szolga, természetesen nem vesztegette az idõt, hanem sietve bevezette az ácsmestert ura színe elé.
A szoba, melyben a ház ura várakozott, közepes méretû társalgó volt, ablakai a kertre nyíltak, és részben beárnyékolta õket a gyümölcsfák lombja.
Mr. Pyncheonnak ez volt a dolgozószobája, és jórészt Párizsból származó, elõkelõ divatú és drága bútorokkal rendezte be; a padlózatot szõnyeg borította (ami abban az idõben még ritkaság volt), ez oly mûvészi és dús szövésû volt, hogy virágai szinte elevenen izzottak.
A sarokban egy márvány nõi alak állt, amelynek egyetlen öltözéke a szépsége volt.
A falakon képek függtek, ezek nagyon réginek látszottak, és ettõl kissé megsárgultak szépséges színeik.
A kandalló közelében volt egy nagy és igen szép elefántcsont berakásos ében fiókos szekrény, régi, értékes bútordarab, amelyet Mr. Pyncheon Velencébõl hozott magával, ebben gyûjtötte a számára oly kedves érméket, régi pénzeket, s ami értékes vagy különös apró tárgyat csak összeszedett utazásain.
A szoba azonban, e sokféle dísze ellenére sem változott meg lényegesen, megmaradt alacsony mennyezete, a hosszanti gerenda, a kandalló, régimódi, holland mintájú csempéjével, úgyhogy az egész egy külföldi mûveltséggel fáradságosan megtömött fõre emlékeztetett, amelyet akarattal kifinomulttá igyekeztek tenni, de se ki nem tágult, se igazi mivoltában elõkelõbb nem volt, mint elõbb.
Két dolog sehogy sem illett ebbe a szépen bútorozott szobába.
Az egyik egy nagy térkép volt, avagy földmérõi vázlat, valamely nagyobb földterületrõl - amelyet, úgy látszott, sok-sok évvel azelõtt rajzoltak, és eddigre már elszínezõdött a füsttõl, s imitt-amott a sok ujj érintésétõl maszatos is volt.
A másik egy komor, idõs úr arcképe, aki puritán öltözéket viselt, iskolázatlan alkotás, de találó és erõs hatást keltõ, különösen pedig nagyon jellegzetes.
Mr. Pyncheon egy kis asztalkánál ült az angol kõszénnel rakott tûz elõtt, és kávét kortyolgatott - a kávé Franciaországban lett kedves itala.
Szép ember volt, már középkorú, vállára omló parókát viselt, kék bársonyból készült kabátot, szélein és a gomblyukak körül csipkehímzéssel, a tûz fénye játszott terebélyes mellényén, amely át meg át volt szõve arany virágokkal.
Amikor Scipio belépett, és bevezette az ácsmestert, Mr. Pyncheon félig feléje fordult, de azután megint abba az irányba nézett, mint elõbb, és szép nyugodtan megitta a kávéját, nem is adva jelet annak, hogy észrevette a belépõt, akit pedig õ hívatott.
Nem mintha félvállról akarta volna kezelni, vagy szándékosan udvariatlanul fogadni - ha valaki ráolvassa a modortalanságot, elpirult volna szégyenében -, hanem eszébe sem jutott, hogy egy Maule társadalmi rangján levõ személy számon tartja, hiányolja vagy igényli a jó modor szabályait.
Az ácsmester azonban mindjárt odament a kandallóhoz, és úgy fordult, hogy Mr. Pyncheonnak jól az arcába lásson.
- Hívatott, uram - mondta.
- Kérem, mondja el röviden, mit óhajt, hogy visszatérhessek a dolgomhoz.
- Õ, bocsásson meg - szólt Mr. Pyncheon kedvesen.
- Hisz nem is akarom, hogy kárpótlás nélkül fecsérelje rám idejét.
Neve, ha jól tudom, Maule - Thomas, vagy Matthew Maule -, s ön e ház építõjének fia vagy unokája, nemde?
- Nevem Matthew Maule - válaszolta az ácsmester -, fia vagyok, annak, aki a házat építette, és unokája annak, akinek jogos tulajdona volt a ház földje.
- Igen, igen, hallottam arról a peres ügyrõl, amelyre céloz - jegyezte meg Mr. Pyncheon változatlanul igen nyugodtan.
- Már emlékszem is, nagyatyám kénytelen volt a törvényhez fordulni azért, hogy a ház birtokjogára vonatkozó követelését érvényesíthesse.
Kérem, ne újítsuk fel ezt az áldatlan vitát.
Annak idején eldöntötték, mégpedig az arra illetékes hatóságok, s feltehetõleg méltányosan - de mindenképpen visszavonhatatlanul.
Mégis, valóban különös, de így van: ez a tárgy összefüggésbe hozható azzal, amiért hívattam.
Ez az ingerültség is - megbocsásson, semmiképp nem akarom megsérteni -, igen, ez az indulat, melyet az imént elárult, ez is összefügg beszélgetésünk tárgyával.
- Ha bármi olyat érdekében állónak talál, Mr. Pyncheon - szólt az ácsmester-, ami a fajtám ellen elkövetett jogtalanságot akár részben orvosolná, örömest állok szolgálatára!
- Szaván fogom, kedves jó Maule - szólt a hétormú ház ura mosolyogva -, és mindjárt rátérek arra, hogy az ön öröklött sérelmei - akár jogosak, akár nem - mennyiben lehettek hatással az én ügyeimre.
Hallott arról, nemde, hogy a Pyncheon családnak van egy bizonyos igénye, éspedig egy igen nagy kiterjedésû keleti földterületre, amely követelésnek nagyapám ideje óta mind a mai napig nem tudtak a végére járni?
- Nagyon is sokszor - válaszolta Maule, s úgy mondják, hogy furcsa mosolyült ki az arcára -, igen sokszor hallottam még apámtól.
- Errõl az igényperrõl - folytatta Mr. Pyncheon kis szünetet tartva, mintha csak azon gondolkodnék, mi lehet az ácsmester mosolygása mögött -, errõl úgy tudták, hogy csaknem végérvényesen elintézõdött és elismertetett már, amikor a nagyapám meghalt.
A hozzá közel állók mind tudták, hogy nem számított sem nehézségekre, sem késedelemre ezzel kapcsolatban.
Mármost Pyncheon ezredes, alig szükséges ezt külön mondani, gyakorlati ember volt, állami és magánügyekben egyaránt járatos, egyáltalán nem oly valaki, aki meg nem alapozott reményeket dédelgetett volna magában, vagy kivihetetlen tervekkel ostromolta volna a jövõt.
Nyilvánvaló tehát, oka lehetett, olyan ok, mely utódai számára nem ismeretes, arra, hogy a keleti követelés ügyét biztonsággal elintézettnek tekintse.
Egyszóval azt hiszem, és erre az elgondolásra hajlanak jogi tanácsadóim is, továbbá a családi hagyomány is részben ezt sugallja, hogy nagyapám birtokában volt valamely közjegyzõi okiratnak vagy más okmánynak, mely e követelés ügyében igen fontos volt - és ez okirat halála után eltûnt.
- Az bizony könnyen lehet - szólt Matthew Maule, s azt mondják, ekkor ismét titokzatos mosoly villant fel az arcán -, de hát mi dolga lehet egy egyszerû ácsmesternek a Pyncheon család elõkelõ problémáival?
- Talán semmi - válaszolt Mr. Pyncheon -, de lehet, hogy nagyon sok.
Ezután szó szót követett Matthew Maule és a hétormú ház ura között, hosszan beszéltek ama tárgyról, amelyet az utóbbi szóba hozott.
Alighanem elterjedt hiedelem volt (ámbár Mr. Pyncheon kissé habozott ennyire képtelen mendemondákra hivatkozni), mégis azt beszélték, hogy a Maule család valamely titokzatos szálakkal kezében tartja a Pyncheonok óriási, de hozzáférhetetlen birtokát.
Szokás volt mondani, hogy hiába akasztották fel, végül mégis az öreg boszorkánymester nyert az üzleten Pyncheon ezredes ellenében, mivel egy-két hold kerti földért birtokába jutott a végtelen keleti területeknek.
Egy õsöreg anyókától, aki csak nemrég halt el, amikor a kandalló tüzénél mesélgetett, gyakran lehetett hallani azt az átvitt értelmû mondást, hogy sok-sok mérföldnyi Pyncheon birtokot lapátoltak bele Maule sírjába, jóllehet az, akárhogyan vesszük, igen szûk kis odú, két kõszikla között, az Akasztófadomb ormának közelében.
És ahányszor az ügyvédek csak kérdezõsködni kezdtek a hiányzó papír után, mindig azt a választ kapták, hogy valószínûleg sohasem fogják másutt megtalálni, mint a kivégzett boszorkánymester csontkezében.
És még az agyafúrt ügyvédek is oly komolyan vették ezeket a meséket, hogy (bár Mr. Pyncheon nem számolt be errõl az ácsmesternek, mert nem tartotta volna illõnek) titokban felnyittatták és átkutatták a boszorkánymester sírját.
De találni nem találtak semmit, illetve megállapították, hogy a csontváz jobb keze megmagyarázhatatlan módon eltûnt.
Mármost e sok szóbeszédnek az adott fontosságot, hogy legalább egy részét nyomon lehetett követni, ha nem is egészen határozottan - bizonyos elejtett szavakig és homályos célzásokig, amelyek az akasztófán meghalt Matthew Maule fiától, a jelenleginek apjától származnak.
Azonkívül az ügy e részéhez maga Mr. Pyncheon is hozzá, tudott szólni saját személyes emlékei alapján.
Igaz, egész kis gyermek volt még abban az idõben, mégis úgy emlékezett - vagy csak képzelte -, mintha Matthew Maule apja még tárgyalt volna valamirõl az ezredessel egy nappal annak halála elõtt, vagy épp halála reggelén, pontosan ugyanabban a dolgozószobában, amelyben most õ és az ácsmester beszélgettek.
Pyncheon ezredes bizonyos iratai, unokája határozottan emlékezett erre, szét voltak terítve az elõtte álló asztalon.
Amint felidézte ezt az emlékét, Matthew Maule rögtön megértette a mögéje rejtett gyanút.
- Apám - szólt továbbra is azzal a titokzatos mosollyal, amely kibogozhatatlan rejtéllyé tette ábrázatát -, az én apám becsületesebb ember volt a vén ezredesnél!
Azért, hogy vesztett jogát visszaszerezze, nem vitte volna el a hiányzó pergament!
- Semmi kedvem önnel szót szóra tetézni - szólt a külföldi neveltetésû Mr.Pyncheon gõgösen.
- Sem pedig a sértéseket nem veszem szívesen, akár nagyapám, akár a magam személye ellen irányulnak.
Úriember, mielõtt önhöz hasonló rendû és viselkedésû személlyel tárgyalna, elõbb meggondolja, hogy a cél fontossága kárpótolja-e az eljárás kellemetlenségéért.
A jelen esetben kárpótol a cél.
Ezután újra felvette a beszélgetés fonalát, és pénzt ajánlott az építõmesternek arra az esetre, ha oly felvilágosítással szolgálna, amelynek segítségével fellelhetõk volnának az eltûnt okmányok, illetve e réven sikerre lehetne vinni a Pyncheonok területi követelését.
Úgy beszélik, hogy Matthew Maule jó darabig ridegen elutasította ezeket az ajánlatokat.
Végül azonban furcsán felnevetett, és azt kérdezte, vajon Mr. Pyncheon hajlandó lenne-e átadni neki a boszorkánymester otthonának helyét és a rajta álló hétormú házat azon bizonyító okirat fejében, amelyre oly sürgõs szüksége van.
A túlzásokkal teli kandallómesék szerint (amelyeket azonban, túlzásaikat elkerülve, történetem is követ) állítólag a tárgyalás eme szakaszában Pyncheon ezredes arcképe igen furcsán viselkedett.
Fontos megjegyezni, hogy ez a kép köztudomásúan igen erõs befolyással volt az egész ház sorsára, és oly boszorkányos ügyességgel volt a falba szerkesztve, hogy ha egyszer elmozdítják, az egész ház abban a pillanatban porrá és rommá hullik szét.
A Mr. Pyncheon és az ácsmester között lefolyt beszélgetés alatt - így mondják - az arckép dühösen összeráncolta a szemöldökét, ökölbe szorította a kezét, és felindultságának más hasonló jeleit mutatta, anélkül azonban, hogy a beszélõ felek bármelyike tudomást vett volna róla.
Végül pedig, amikor Matthew Maule arcátlan indítványa elhangzott, mégpedig, hogy az egész remek héttornyú építményt adják át neki, úgy beszélik, hogy a kísérteties arckép kis híján kilépett keretébõl hússá-vérré válva.
De az efféle hihetetlen részleteket igazán csak mellesleg említjük meg.
- Mondjak le a házamról! Abszurdum. - Kiáltott fel Mr. Pyncheon megrökönyödve.
- Nagyapám nem nyughatna a sírjában, ha ilyet tennék.
- Amúgy sem tud megmaradni benne, ha igaz, amit beszélnek - jegyezte meg az ácsmester rendületlen nyugalommal.
- De való igaz, hogy ez inkább az unokájára tartozik, mint Matthew Maule-ra.
Nekem mindenesetre csak ez az egy ajánlatom van.
Akármilyen lehetetlennek tûnt elsõ tekintetre Mr. Pyncheon szemében, hogy teljesítse Maule kívánságát, másodszorra már úgy vélekedett, hogy legalábbis fontolóra kell vennie.
Õ maga nem szerette a házat, semmilyen kellemes emlék nem fûzte hozzá, még gyerekkorából sem.
Ellenkezõleg, úgy érezte, mintha holt nagyapjának jelenléte még most, harminchét év után is át- meg átjárta volna, épp, mint azon a reggelen, amikor meglátta gyermeki rémülettel - ó, szörnyû látvány -, ahogy meredten ült karosszékén.
Továbbá mivel oly sokáig tartózkodott idegen országokban, látta sok angol nemesi család kastélyát vagy õseitõl örökölt házát, s a sok márványpalotát Olaszországban, megvetéssel nézett a hétormú házra, kevesellte mind elõkelõségét, mind kényelmét.
Egyszerû majorház csak, semmiképp nem lehetett alkalmas arra, hogy Mr. Pyncheon helyzetéhez méltó fényûzõ életet éljen benne, ha egyszer sikerült valóra váltani az ingatlanra vonatkozó igényeit.
A tiszttartója lakhatnék benne, de õ, a hatalmas birtok ura, semmi esetre sem.
Valójában azt tervezte, hogy ha sikerül célját megvalósítania, visszatér Angliába, az igazat megvallva, most is csak azért jött ide ama számára sokkal otthonosabb hazából, mert mind a saját vagyona, mind megboldogult feleségéé erõsen megcsappant.
Ha a keleti területigényt végre sikerül rendeznie, vagyis a megfelelõ földdarab tényleges birtokába kerül, akkor Mr. Pyncheon vagyona - holdakban nem is lenne mérhetõ, csak mérföldekben - felérne egy lordsággal, és ennek alapján kérhetné, illetve ez olyan helyzetbe hozná, hogy meg is vásárolhassa a brit uralkodótól ezt a magas méltóságot.
Lord Pyncheon!
- Waldo õrgrófja!
- Hogy lehetne elvárni, hogy egy ilyen mágnás beszûkítse pazar életét a hét szûk torony közé?
Vagyis kellõ magasságból szemlélve, az ácsmester feltételei oly nevetségesen csekélynek tûntek, hogy Mr. Pyncheon alig tudta visszafojtani a nevetését, amikor szembenézett vele.
Azért, miután az elõbbieket végiggondolta, szégyellte volna, hogy egy ennyire szerény és ily óriási hasznot hozó ajánlattal kapcsolatban bármiféle módosítást kérjen.
- Kedves Maule, máris elfogadom az ajánlatát! - kiáltotta.
 Mihelyt megszerzi az okmányt, melynek segítségével érvényesíthetem igényeimet, a hétormú ház az ön tulajdona!
A történet egyik változata szerint ezután tanúk jelenlétében annak rendje-módja szerint aláírtak és megpecsételtek egy ügyvéd által készített szerzõdést.
Mások szerint Matthew Maule megelégedett egy személyes természetû írással, amelyben Mr. Pyncheon becsületszavára fogadta, hogy teljesíti azokat a feltételeket, amelyekben megegyeztek.
Ezután az úr bort rendelt, és az ácsmesterrel együtt ivott az alkura.
Állítólag az egész megelõzõ beszélgetés és az azt követõ formalitások alatt az öreg puritán arcképe váltig sokféle kísérteties jelét adta ellenvéleményének, azonban minden hatás nélkül, kivéve, amikor Mr. Pyncheon letette kiürített poharát, úgy látta, mintha nagyapja haragosan összeráncolta volna a szemöldökét.
- Ez a sherry nagyon erõs nekem; megzavarta a fejemet - szólt, miután egy pillanatig döbbenten nézte a képet.
- Amint visszatérhetek Európába, csak könnyû borokat fogok inni, éspedig olasz vagy franciát, azoknak a legjobbja nem bírja a szállítást.
- Ó, az én uram, Lord Pyncheon, olyan bort ihatik, amilyet neki tetszik, s ahol parancsolja - válaszolta az ácsmester, mintha belelátna Mr. Pyncheon nagyravágyó terveibe.
- Elõbb azonban, uram, ha nyomára akar jutni az iratainak, alázatosan kérem, engedje meg, hogy szót válthassak leányával, a szépséges Alice-szal.
- Hogy merészeli ezt! - kiáltott fel Mr. Pyncheon élesen, s most elõször ütött át büszkeségén gõgös felháborodás.
- Mi köze lehet a lányomnak efféle üzlethez?
Az ácsmesternek ezen az újabb követelésén a hétormú ház tulajdonosa sokkal inkább elhûlt, mint mikor amaz nyugodt hangon azt kérte, hogy költözzék ki a házából.
Az elsõ kikötésnek legalább volt valami feltételezhetõ oka, a másodiknak semmi.
Matthew Maule mindazonáltal szívósan ragaszkodott ahhoz, hogy az ifjú hölgyet hívják oda, és az apának homályos szavakkal tudomására hozta - oly magyarázattal, amely kívánságát sokkal sötétebb színben tüntette fel, mint amilyennek elõször látszott -, hogy csupán egy érintetlen szûzi intellektus világos, kristálytiszta anyagán keresztül juthatnak a kívánt tudás birtokába, amilyen a szépséges Alice-é.
Nem akarjuk feltartani a történet folyását Mr. Pyncheon büszkeségét érintõ, lelkiismereti és atyai aggályaival, melyeknek hangot adott, elég annyi, hogy végül is hívatta a lányát.
Tudhatta, hogy a szobájában van, és nem olyasmivel foglalatoskodik, amit nem hagyhat bármikor abba, mert attól a pillanattól fogva, hogy a neve elhangzott, mind apja, mind az ácsmester hallotta a csembaló szívhez szóló zenéjét, s a lány mélyen átérzett, szomorú énekét, mely a hangszert kísérte.
Így hát Alice Pyncheont magukhoz hívták, s õ megjelent.
Úgy tudni, hogy az ifjú hölgy képmása, melyet egy velencei festõ festett, jelenleg a devonshire-i herceg birtokában van, aki féltve õrzi Chatsworthban; nem mintha tudna valamit a kép eredetijérõl, csupán az értékéért, s a magasrendû szépségért, mely arcvonásaiban megnyilatkozik.
Ha született valaha úrhölgy a világra, akit bizonyos szelíd és hûvös nyugalom távol tart a közönséges világtól, az Alice Pyncheon volt.
Elõkelõségébe mégis nõiesség vegyült, gyengédség, legalább gyengédség ígérete.
Ezért a mindenért kárpótoló tulajdonságáért egy nagylelkû férfi elnézte volna büszkeségét, s tán az is boldoggá teszi, ha lefekhet elõtte a földre, és Alice könnyû lába a szívét érinti.
A maga számára nem is kívánt volna többet, csak vegye tudomásul, hogy ember, testvér, akit ugyanazon elemekbõl formáltak, mint õt.
Mikor Alice belépett a szobába, tekintete megakadt az ácsmesteren, aki a szoba közepe táján állott, és rövid zöld gyapjúkabátot viselt, valamint bõ, térd alatt nyitott bricsesznadrágot, a nadrágon nagy zseb volt mérõléce számára, vége most is kiállt belõle, a mérõléc ugyanúgy hírül adta az iparos mesterségét, mint Mr. Pyncheon díszkardja az úr arisztokratikus jellemvonásait.
Mûvészi tetszés öröme világlott fel Alice Pyncheon arcán; csodálattal töltötte el - s ezt nem is igyekezett rejteni - Maule rendkívül illõ és tetszetõs, erõs és energikus megjelenése.
De épp ezt a csodáló pillantást (amelyet különben talán a legtöbb férfi édes emlékként dédelgetett volna egész életében), ezt az ácsmester semmiképp nem tudta Alice-nak megbocsátani.
Csak maga az ördög tehette ilyen finommá megkülönböztetõ képességét.
"Megállj csak, te leány! Látom, úgy nézel rám, mint egy lelketlen állatra!- gondolta összeszorított foggal.
- De mindjárt megtudod, lakik-e bennem erõs emberi szellem, s ha erõsebb, mint a tiéd, annál rosszabb neked."
- Apám, hívattál - szólt Alice zengõ, hárfához hasonló hangján.
- De ha dolgod van ezzel a fiatalemberrel, kérlek, engedj el.
Tudod, mennyire nem szeretem ezt a szobát, hiába tetted ide azt a Claude-képet, hogy visszaidézze a derûs emlékeket.
- Maradjon egy percre, ifjú hölgyem, ha nincs ellenére! - szólt Matthew Maule.
- Atyjával befejeztem, ami dolgom volt.
Önre most kerülne sor.
Alice meglepett, kérdõ tekintetet vetett apjára.
- Igen, Alice - szólt Mr. Pyncheon, kissé aggódva és zavartan.
- Ez a fiatalember, a neve Matthew Maule, azt állítja, ha jól értem a szavát, hogy a te segítségeddel képes megtalálni egy bizonyos papírt vagy pergament, amely jóval a te születésed elõtt eltûnt.
A kérdéses okmány olyan fontos, hogy nem lenne ésszerû elutasítani még esetleg valószínûtlen módját sem annak, hogy visszaszerezzük.
Azért, drága Alice-om, nagy szívességet tennél nekem, ha felelnél ez ember kérdéseire, és eleget tennél minden józan és törvénybe nem ütközõ kívánságának, amennyiben azok kapcsolatosak a nevezett témával.
Itt maradok a szobában, nem kell hát attól tartanod, hogy durva vagy illetlen magatartást tapasztalhatsz a részérõl, és természetesen a vizsgálódást, vagy hogy nevezzük, legkisebb óhajodra azonnal abba kell hagyni.
- Alice Pyncheon kisasszony - szólt erre Matthew Maule mélységes alázattal, de hangjában és tekintetében rejtett gúnnyal -, meg vagyok gyõzõdve errõl, teljes biztonságban fogja magát érezni apja jelenlétében és tökéletesen elégséges védelme alatt.
- Valóban nem félek semmi bántalomtól, ha apám mellettem van - mondta Alice szûzi méltósággal.
- Különben is úgy hiszem, hogy egy úrhölgynek, amennyiben hû marad méltóságához, nem kell tartania senkitõl, semmilyen körülmények között!
Szegény Alice!
Miféle szerencsétlen ösztön hajtotta arra, hogy így egy csapásra ellenségessé tegye azt az erõt, amelynek hatalmát nem tudta felmérni?
- Úgy hát, Alice úrnõ - szólt Matthew Maule, elébe téve egy széket, igen finom mozdulattal ahhoz képest, hogy mesterember volt -, csupán arra kérem, üljön le erre a székre, s azután (jóllehet ez több, mint amennyit egy szegény ácsmester kérhet) nézzen erõsen a szemembe!
Alice engedelmeskedett.
Nagyon büszke volt.
Úgy érezte, hogy rangjának minden elõnyérõl lemondva is birtokában van valamilyen hatalomnak - amely szépségbõl, magasrendû, makulátlan tisztaságból és nõies tartózkodásból állt -, s ez a hatalom senkit nem enged körén belül férkõzni, hacsak valami aljas csalással nem.
Ösztönösen érezte, úgy lehet, hogy valami sötét és gonosz erõ igyekszik megtörni hatalmát, mégsem adta fel a küzdelmet.
Nõi erõt szegezett szembe a férfierõvel, és az ilyen harc ritkán dõl el a nõ javára.
Apja eközben hátat fordított, és látszólag elmerült egy Claude-tájkép szemléletében, amelyen egy hosszú, árnyékos, részben napsütötte sáv oly messzire hatolt egy vén fákból álló, rengeteg erdõbe, hogy nem lett volna csoda, ha képzelete fogva marad a kép babonás mélységeiben.
De valójában ez a kép akkor nem volt több számára, mint a csupasz fal, amelyre akasztották.
Elméje felidézte a sok különös történetet, amelyeket hallott, s amelyek titokzatos, sõt természetfeletti tulajdonságokkal ruházták fel a Maule - okat, mind a jelenlevõ unokát, mind apját és nagyapját.
Mr. Pyncheon sokáig élt külföldön, sokat érintkezett szellemes és divatos emberekkel, udvaroncokkal, világfiakkal és szabadgondolkodókkal - és ez csaknem kitörölte belõle a sötét, puritán babonák emlékét, amelyektõl abban az idõben New England-i születésû ember még nem lehetett mentes.
Viszont nem tartotta-e mégis Maule nagyapját egy egész közösség boszorkánymesternek?
Nem bizonyították-e rá a bûnt?
S nem halt-e meg érte?
És vajon nem hagyott-e jogos gyûlöletet a Pyncheonok ellen egyetlen unokájára, aki most a körülmények tanúsága szerint titkos befolyást gyakorol az ellenséges család leányára?
Vajon nem ez a befolyás-e az, amit boszorkányságnak neveznek?
Félig hátrafordult, és a tükörben hirtelen megpillantotta Maule alakját.
Az ácsmester néhány lépésre állt Alice-tól, két karját a magasba emelte, és olyan mozdulattal engedte le lassan, mintha valami nyomasztó, láthatatlan terhet irányítana rá.
- Hagyja abba! - kiáltott fel Mr. Pyncheon, egy lépést elõre lépve.
-Megtiltom, hogy folytassa!
- Kérlek, drága apám, ne zavard a fiatalembert - szólt Alice, helyzetébõl ki sem mozdulva.
- Légy egészen nyugodt, igyekezete ártalmatlannak fog bizonyulni.
Így Mr. Pyncheon újra a Claude-képre fordította a tekintetét.
Most már lánya kívánta, vele is szembeszegülve, hogy a kísérletet végig lefolytassák.
Õ tehát csupán beleegyezett, nem erõltette.
S vajon nem sokkal inkább lánya érdeke kívánja-e, mint az övé, a sikert?
Ha az elveszett pergamen végre megkerül, a szépséges Alice Pyncheon akkora hozományt kap, hogy angol herceghez, vagy német kormányzófejedelemhez mehet feleségül, nem pedig valami New England-i egyházi emberhez vagy törvénytudóhoz!
Erre a gondolatra a nagyravágyó apa szíve mélyén csaknem abba is beleegyezett, hogy ha a nagy cél eléréséhez az ördög hatalmára van szükség, Maule akár azt is felidézheti.
Alice-t megóvja a tisztasága.
Amint fejében ekképp rajzoltak a dicsõ tervek, Mr. Pyncheon a leánya egy félig elfojtott kiáltását hallotta.
Távolról és mélyrõl jövõnek tûnt, s oly érthetetlen, mintha nem lenne akaratereje kimondani a szavakat, és mintha a szándék sem lett volna elég határozott, hogy kifejezze.
Egy bizonyos: segélykiáltás volt!
Az apa lelkiismerete ebben egy pillanatig sem kételkedett, se akkor, se késõbb; - és bár alig nevezhetõ egyébnek elhaló suttogásnál, mégis borzalmas sikolynak hatott, és úgy is visszhangzott sokáig a szíve táján!
De ezúttal az apa nem fordult meg.
Kis idõ múlva Maule megszólalt:
- Íme, a leánya - mondta.
Mr. Pyncheon rémülten sietett hozzá.
Az ácsmester egyenesen állt Alice székével szemben, és mutatóujját feléje irányította, szinte olyan erõ diadalmas tudatában, amelynek határa talán nem is felmérhetõ, mivel csakugyan beleolvad a láthatatlanba és a végtelenbe.
Alice úgy ült ott, mint aki mélyen alszik.
- Nézze meg! - szólt az ácsmester.
- Szóljon hozzá!
- Alice!
Leányom! - kiáltott Mr. Pyncheon.
- Drága Alice-om!
- Hangosabban! - szólt Maule, és mosolygott.
- Alice!
Ébredj! - kiáltott rá apja.
- Aggódom miattad!
Térj magadhoz!
Hangos kiáltással szólongatta, hangjában rémület volt, és közel hajolt finom füléhez, mely mindig oly érzékeny volt a zavart és erõs hangzásokra.
De ez a hang most nyilvánvalóan nem ért el hozzá.
Nehéz lenne kifejezni, milyen végtelen, bejárhatatlan, ködbe veszõ, nagy távolságot érzett önmaga és Alice között attól, hogy hangja nem ért el hozzá.
- Inkább kézzel próbálja meg! - szólt Matthew Maule.
- Rázza meg a leányzót, s pedig jó erõsen!
Az én kezem durva a baltától, fûrésztõl és gyalutól - különben szívesen segítenék!
Mr. Pyncheon megfogta a lánya kezét - és megszorította komolyan, aggódó szeretettel.
Megcsókolta, s közben úgy vert a szíve, hogy azt hitte, lányának fel kell rá ébrednie.
Majd hirtelen düh fogta el a lány érzéketlenségén, s olyan hevesen megrázta, hogy a következõ percben már igyekezett elfelejteni, amit tett.
Kiengedte karjai közül, és Alice, akinek teste ugyan nem volt megmerevedve, de minden erõ elhagyta - visszahullott eredeti helyzetébe, ahonnét talpra próbálta állítani.
Amint Maule kicsit arrébb lépett, Alice alig észrevehetõ mozdulattal feléje fordította arcát, amibõl úgy látszott, mintha álmában is kénytelen lenne követni parancsait.
Furcsa látvány volt, hogy erre az illedelmes ember hogy rázza ki parókájából a púdert; hogy a tartózkodó, finom úr hogy elfeledkezett méltóságáról, s hogyan villogott és izzott arannyal hímzett mellénye a kandalló fényében az alatta dobogó emberszív vonagló dühétõl, rémületétõl és fájdalmától.
- Aljas gazember! - üvöltötte Mr. Pyncheon, öklét rázva Maule-ra.
- Te és a Gonosz elraboltátok a leányomat!
Add vissza, boszorkányfattyú, vagy te is mehetsz az Akasztófadombra, a nagyapád után!
- Szelídebben, uram! - szólt az ácsmester gúnyos hangon.
- Óvatosabban, uram, Mr. Pyncheon, még beleakad valamibe a fodros csipkekézelõje!
Az én bûnöm-e, uram, hogy eladta a lányát azért a halvány reményért, hogy kezébe kaparinthat egy sárga pergamenlapot; Alice Pyncheon íme itt ül, és csendesen alszik.
Lássuk csak, van-e olyan büszke Matthew Maule-lal szemben, amilyennek idáig mutatkozott az ácsmester elõtt?
Szólt hozzá, és Alice engedelmeskedett tompa, egész lényét átható alázattal, és úgy hajolt feléje, mint a fáklya lángja, amely ingásával a gyenge fuvallatot is láthatóvá teszi.
Intett a kezével, s Alice felállt, és vakon, de egyenest és habozás nélkül ment az õt vonzó pont felé, odament hozzá.
Azután visszaintette, s Alice hátrált, és visszahanyatlott székére.
- Alice az enyém! - szólt Matthew Maule.
- Enyém, az erõsebb szellem jogán!
A legenda a továbbiakban hosszú, groteszk és itt-ott hátborzongató tudósítással szolgál arról, miféle varázsigéket mondott az építõmester (mert valószínûleg azok lehettek) azért, hogy az elveszett iromány hollétét felfedjék.
Feltételezhetõ, hogy Alice elméjét igyekezett oly közeggé varázsolni, melynek révén láthatatlan dolgokba tekinthet, úgyhogy Mr. Pyncheon és õ érintkezésbe kerülhet a túlvilággal.
Ily módon sikerült neki, bár nem egészen hiánytalanul, érintkezést teremteni, közvetve persze, azokkal az elhalt személyekkel, akik megõrizték és magukkal vitték az oly becses titkot e világ határain túlra.
Alice önkívületében három jelenésrõl adott hírt, amelyek átlényegült szeme elõtt feltûntek.
Egyik egy hajlott korú, méltóságteljes, zord megjelenésû úriember volt, aki, mint valami komoly ünnepre, sötét színû, drága ruhába volt öltözve, dús redõzetû nyakfodrán nagy vérfolt éktelenkedett; a másik, szintén idõs ember, igénytelen ruhát viselt, arca komor és haragos, nyaka körül szakadt hurok; a harmadik fiatalabb volt, mint a másik kettõ, durva gyapjúzekét viselt és bõr térdnadrágot, és oldalzsebébõl mérõléc állt ki.
E három látomásbeli alak, úgy tûnt, egyaránt tud a hiányzó okiratról.
Egyiknek a három közül - ez voltaképpen az volt, aki nyakán vérfoltot viselt -, úgy látszott, közvetlen birtokában van az okirat, de a titok másik két ismerõje megakadályozta abban, hogy túladjon e gondjára bízott tárgyon.
Amikor mégis ki akarta kiáltani titkát, úgy, hogy a halandók is meghallják, akkor két társa birokra kelt vele, kezüket a szájára tapasztották - és erre nyomban, mintha a belekényszerített titok megfojtaná, vagy a titok maga lenne vérpiros színû, friss vér jelent meg nyakfodrán.
Erre azután a két szerényebben öltözött látomás féktelenül csúfolta és ingerelte a kárvallott elõkelõséget, és ujjúkkal folyvást a vérnyomra mutogattak.
Mikor a látomás ilyen fordulatot vett, Maule odaszólt Mr. Pyncheonnak.
- Nem engedtetik meg soha - mondta.
- Rejtve kell maradnia a titoknak, amely nagyatyja örököseit oly gazdaggá tenné, mert ez része büntetésének.
Addig fogja fuldokolva magában tartani, míg már egy fabatkát sem ér.
A hétormú házat pedig tartsa meg!
Nagyon is drágán vett örökség, és nehéz átok ül rajta, nem lehet másé, mint a Pyncheon ezredes utódaié.
Mr. Pyncheon felelni akart, de a félelemtõl és izgatottságtól nem tudott szóhoz jutni, csak egy furcsa, nyeldeklõ hang jött ki a torkán.
- Nicsak, fõrangú nagyúr!
Hát ön is a Maule vérét issza? - kérdezte Maule ingerkedve.
- Te emberi alakot öltött Sátán!
Miért tartod fogva a lányomat?  kiáltott fel Mr. Pyncheon, amint hörgése szóhoz engedte jutni.
- Add vissza a gyermekem!
Aztán menj, amerre tetszik, s bár soha ne látnálak többé!
- A gyermeked! - szólt Matthew Maule.
- Nos hát õ már az enyém!
Ne féljen, uram, nem akarok én a szép Alice úrnõvel túl keményen bánni, itt hagyom õt otthonában; de nem úgy, hogy néhanapján ne kellene megemlékeznie Maule-ról, az ácsmesterrõl.
Két kezét fölfelé lendítette, és miután többször hasonlóképp megismételte ezt a mozdulatot, a szépséges Alice Pyncheon felébredt különös önkívületébõl.
Magához tért, és nem is emlékezett látomásaira, csak mint aki egy pillanatra elrévedt, és most visszatér gondolataival a való életbe, oly hirtelen, ahogy a tûzhely pislákoló lángja szokott néha fellobogni a kémény felé.
Ahogy Matthew Maule-t felismerte, hûvös méltósággal, bár azért kedvesen fordult feléje, annál inkább, mivel az ácsmester arcán furcsa mosoly ült, amely zavarta a szép Alice vele született büszkeségét.
Ezzel végzõdött, egyelõre, a keleti Pyncheon területek adománylevele utáni tudakozódás; és azóta is, akárhányszor próbálkoztak vele, még nem akadt Pyncheon, aki azt az okmányt valaha is megláthatta volna.
De jaj, a szépséges, kedves, mégis nagyon gõgös Alice odavolt egészen!
Szûzi lelkét oly hatalom kerítette markába, amelyrõl nem is álmodott.
Idegen akarat, cseppet sem rokon az övével, arra kényszerítette, hogy teljesítse groteszk és szertelen parancsait.
Apja, amint kitûnt, feláldozta szegény gyermekét ama mértéktelen vágyának, hogy birtokát holdak helyett mérföldekben mérhesse.
Így azután Alice Pyncheon, amíg csak élt, Maule rabszolgája volt, és ez a szolgaság ezerszeresen megalázóbb volt annál, amely csak a testet köti gúzsba.
Maule otthon ült egyszerû tanyáján, csak intett a kezével, és akárhol volt a büszke úri hölgy, akár a szobájában ült, akár apja elõkelõ vendégeivel beszélgetett, akár a templomban imádkozott - akárhol volt, és akármivel foglalatoskodott, lelke felett nem uralkodott többé, és Maule parancsának vetette alá magát.
- Alice, nevess! - szólt az ácsmester odahaza, vagy talán nem is szólt, csak erõsen akarta.
És erre, ha imádkozott, ha temetésen volt, Alice vad nevetésben tört ki.
- Alice, szomorkodj! - szólt, és Alice-nak abban a pillanatban eleredtek a könnyei, kioltva maga körül minden örömet, mint a máglyára zuhogó esõ.
- Alice, táncolj! - szólt, és Alice nyomban táncra perdült, de nem oly kimérten, illendõen járta, ahogy idegen országban tanulta, hanem szökdelve és pörögve, ahogy a friss menyecskék szokták falusi vigalmakon.
Úgy látszik, Maule-nak nem az volt a szándéka, hogy elveszítse, sem az, hogy valami nehéz és titokzatos szenvedést rójon rá, amely bánatát a tragikum fenségével ruházta volna fel, hanem hogy csúffá tévén, töltse ki rajta alacsonyrendû, kicsinyes bosszúját.
Rettenetesen megalázottnak érezte magát, szívesen cserélt volna a földön csúszó féreggel.
Egy este lakodalomba ment (nem a sajátjára; bûnnek érezte volna férjhez menni, miután nem volt már ura magának), nem, hanem látatlan zsarnoka idézte meg, s arra kényszerítette, hogy fehér selyemfátyol ruhában és selyemcipellõben egy közönséges kétkezi munkás lakásához siessen.
Odabenn hangosan nevettek, nagy volt a jókedv: azon az estén vette el Matthew Maule a házban lakó mesterember lányát, s megidézte a büszke Alice Pyncheont, hogy a menyasszonyát elkísérje a templomba.
És Alice teljesítette a parancsot; mikor azután a pár egybekelt, Alice felébredt a rábûvölt álomból.
De már nem volt büszke; alázatosan, szomorúságtól áthatott mosollyal megcsókolta Maule feleségét, és elindult haza.
Zord, hideg volt azon az estén, a délkeleti szél havas esõvel verte védtelen keblét; selyemcipellõje is egészen átázott, amint az utcán végigment.
Másnapra meghûlt, majd állandóvá vált a köhögése, arcán lázrózsák gyúltak ki, egyre sorvadt, fogyott, csak ott ült a spinét mellett, és zenével töltötte be a házat.
Zenével, amelyben a mennyei kórus hangja zengett!
Ó, boldogság!
Alice elviselte a legnagyobb megaláztatást!
Ó, nagy öröm!
Megbánta földi bûnét, és nem volt többé büszke!
A Pyncheonok díszes temetést rendeztek Alice-nak.
Ott volt a rokonságapraja-nagyja, meg a városi elõkelõségek mind.
De utolsónak a sorban ott ment Matthew Maule is, úgy összeszorította a fogát, mintha a szívét akarná kettéharapni - a legkomorabb, legbúsabb férfi, aki valaha sírig kísért egy koporsót!
Õ csak megalázni akarta Alice-t, nem megölni; durva kezébe vett egy törékeny nõi lelket, hogy játsszék vele, és Alice, íme, belehalt.
XIV. Phoebe hazautazása
Holgrave a fiatal szerzõkre jellemzõ átéléssel és lendülettel fogott bele történetébe, s élénk kézmozdulatokkal és arcjátékkal kísérte azokat a részeket, amelyeket lehetséges volt ezen a módon elõadni, illetve szemléltetni.
Most, a történet végén vette észre, hogy különös álmosság lepte el (merõben más, mint amelyet az olvasó érezhet), és húzta lefelé hallgatójának szempilláit.
Ez minden bizonnyal bûvölõ mozdulatainak következménye volt, amelyekkel Phoebe elõtt testi valójában is láthatóvá akarta tenni a hipnotizáló ácsmestert.
Phoebe szeme le-lecsukódott, egy pillanatra felnyílt, majd ismét mintha ólomsúly nehezedett volna szemhéjaira - kissé Holgrave felé hajlott, és csaknem a lélegzetét is az övéhez igazította.
Holgrave, amint összetekerte a kéziratát, csodálkozva nézett rá, annak a lelki állapotnak kezdeti szakaszát ismerte fel benne, amelynek elõidézésére - ahogy õ maga mondta Phoebének - különös tehetsége volt.
Fátyol vette körül Phoebét, amelyen át egyedül õt láthatta, és az õ gondolataiban és érzéseiben élt.
Ahogy Phoebére nézett, tekintete akaratlanul is áthatóbbá vált, testtartásában hatalom tudata jutott kifejezésre, és ez alig-alig felnõtt alakját olyan méltósággal ruházta fel, amely nem adódhatott külsõ megjelenésébõl.
Biztosra lehetett venni, hogy kezének egy intésével és a szükséges akaratbeli erõkifejtéssel úrrá lehetne Phoebe szabad, szûzi szellemén: hogy erre a tiszta, jó, egyszerû gyermekre ugyanolyan veszedelmes, sõt tán éppolyan pusztító hatással lehetne, mint amilyennel a legendás ácsmester volt a balvégzetû Alice-ra.
Holgrave-nek, mint olyan embernek, aki egyszerre tûnõdõ és aktív természetû, mi sem lehetett csábítóbb, mint annak a lehetõsége, hogy uralmat nyerjen egy emberi szellem felett, és mint ifjúnak mi sem lehetett számára vonzóbb remény, mint hogy kényére-kedvére irányíthassa egy lány sorsát.
Épp ezért ismerjük el, hogy - bármi hiba volt is egyébként természetében vagy neveltetésében, s bármilyen hevesen gúnyolt minden hitvallást és minden hivatalos intézményt - megvolt az a ritka és magasrendû tulajdonsága, hogy tisztelte mások egyéniségét.
S figyeljünk fel becsületességére is, amelyben ezután mindig megbízhatunk, mivel lemondott arról, hogy megteremtse az egyetlen hiányzó láncszemet, amely oldhatatlanul varázshatalmába ejtette volna Phoebét.
Kezével kis, fölfelé ívelõ mozdulatot tett.
- Igazán megszégyenít, kedves Phoebe kisasszony! - kiáltott fel gúnyos kismosollyal.
- Napnál világosabb, hogy együgyû kis történetemet nem fogják elfogadni Godey- és Grahamnél!
Csak elgondolni is szörnyû, hogy elalszik attól, amirõl én azt hittem, hogy minden kritika szellemes, magával ragadó, képzeletgazdag, tragikus mélységû és eredeti bonyodalmú írásmûnek fogja dicsérni!
Nos hát, azt hiszem, legjobb lesz a kéziratomat lámpagyújtásra felhasználni, ámbár nem tudom, nem ivódott-e bele annyira eredendõ ostobaságom, hogy már lángra lobbanni sem képes!
- Még hogy én elaludtam?
Hogy mondhat ilyet? - szólt Phoebe, nem is sejtve, milyen veszedelemben forgott, amint a csecsemõ sem tudja felmérni a szakadék mélységét, amelynek szélére vetõdik.
- Igazán nem!
Inkább úgy emlékszem, nagyon is odafigyeltem, s bár nem tudnám pontosan elmondani, mi hogy volt, azt hiszem, végtelen sok baj és bánat volt benne, úgyhogy egész biztosan tetszeni fog.
Eddig már lenyugodott a nap, és a zeniten levõ felhõket világosra színezte, ami csak olyankor tapasztalható, amikor már jócskán bealkonyul, és a látóhatárról elvész minden ragyogás.
A hold is, pedig már régóta feljebb-feljebb emelkedett, de korongja szerényen beleolvadt a környezõ azúrba - mint ahogy törekvõ demagógok általában szokták, elrejtve nagyra törõ terveiket a közös cél színe mögé -, most egyszerre felragyogott fényesen, kereken, s kitûnt, hogy már megtette útjának felét.
Ezüst sugarainak most már elég hatása volt ahhoz, hogy eltüntesse a búcsúzkodó nappali fény nyomait.
Ragyogása megszépítette és meglágyította az öreg ház külsejét, jóllehet az õrtornyok alkotta szögletekben elmélyült az árnyék, és feketén szétterült az elsõ emeleti kiugró alatt is, meg a félig tárt ajtó mögött.
A kert minden múló pillanattal regényesebb lett, a gyümölcsfák, a bokrok, a virágok között áthatolhatatlan lett a homály.
A dolgok megszokott sajátosságai, amelyeket, nappal úgy látszott, egy évszázados lét nyûge- piszka alakított ki - most mind romantikussá bûvölõdtek.
Száz titokzatos év suttogott a levelek között, ahányszor csak a tenger enyhe lehelete közéjük tévedt, s megrezegtette õket.
A lugas tetejét képezõ lombon át beszûrõdtek a fénylõ holdsugarak, ezüstös fehéren hullottak a fekete padlóra, az asztalra és a körbefutó padra, folyvást ide-oda táncolva és ingva, ahogy a kis ágak szeszélyesen változó közei elállták vagy szabadon hagyták a fény útját.
A levegõ oly kellemesen hûvös lett a hosszú, forró nap után, hogy ezüstvázából ömlõ sziporkázó harmat és folyékony holdfény volt, s még egy csepp jeges hidegség, a nyári este.
Imitt-amott ebbõl a hûs folyadékból az emberi szívre is hullott egy-egy csepp, visszaadván fiatalságát, s egybehangolva azt a természet örök ifjúságával.
A mûvész egyike volt azoknak, akik részesedtek ebben a megifjító hatásban.
Egyszerre érezte - amit néha csaknem elfelejtett, oly korán vetõdött bele a létért való küzdelembe -, hogy milyen fiatal még.
- Úgy tûnik - mondta -, hogy még sohasem láttam ilyen szépségesen leszállóestet, s hogy még sohasem volt szívemben érzés, amely annyira hasonlított volna a boldogsághoz, mint a mostani.
Milyen jó is a világ, amelyben élünk!
Milyen jó, milyen szép!
És milyen ifjú még, igazán semmi korhadt vagy szúette nincs benne!
Például ez a régi ház is, melyben sokszor lélegzeni is nehezemre esik a korhadó gerendák szagától!
S ez a kert, ahol a sötét televény úgy ragad az ásómhoz, mintha sírásó lennék, és temetõi földet lapátolnék!
Ha velem maradna az az érzés, amely most hatalmába kerített, akkor a kert mindennap újra szûzi föld lenne, a föld eredeti frissességével a tök s a bab ízében; s a ház is! - az is olyan lenne, mint az Édenkertben rakott kunyhó, amelynek oldalán Isten elsõ teremtett rózsái virágzanak.
A holdfény s az az érzés, mely az ember szívébõl felel rá, a világ legnagyobb megújítói és átalakítói.
És alighanem minden más reform is csupán holdfénynek fog majd bizonyulni!
- Én bizony voltam már boldogabb is, mint most, vagy legalábbis sokkal vidámabb - szólt Phoebe elgondolkozva.
- De én is érzem a fénylõ hold varázsát, és örülök, hogy láthatom, amint húzódik vissza a nappal fáradtan, mégis ellenkezve, mert ellenére van, hogy oly hamar tegnapnak nevezzék.
Régebben nem sokat törõdtem a holdfénnyel.
Vajon mitõl olyan csodaszép ma este?
- Igazán sohasem érezte még ezt? - kérdezte a mûvész, a félhomályból komolyan nézve Phoebére.
- Nem, soha - válaszolta Phoebe -, és most, hogy megismertem ezt az érzést, másmilyennek tûnik az egész élet.
Olyan ez, mintha eddig csak ragyogó nappali világításban láttam volna a dolgokat, vagy legfeljebb a kandalló tüzének vidám, piros fényében, amely táncolva bevilágítja a szobát.
Szegény Phoebe! - mondta még nevetve, amibe egy kis bánat is vegyült.
- Soha többé nem leszel olyan jókedvû, mint mielõtt Hepzibah nénédet meg Clifford bátyádat megismerted, szegényt.
Érzem, hogy ez alatt a kis idõ alatt sokkal öregebb lettem, mint voltam.
Öregebb és, remélem, bölcsebb is, és ha nem is lettem épp szomorú, az biztos, hogy nem olyan könnyû a szívem, amilyen volt!
Ami napsütés lakott bennem, nekik adtam, szívesen adtam, de hát persze nem lehetett elajándékozni is és meg is tartani.
Mégis örülök, hogy odaadhattam!
- Amit így vesztett, Phoebe, nem is lett volna érdemes megtartani, de nem is lehetne - mondta Holgrave kis szünet után.
- Kora ifjúságunknak voltaképpen nincs sok értéke, hiszen amíg el nem múlik, nem is tudunk róla.
Néha azonban, sõt alighanem minden esetben, nagyon szerencsétlen az, akivel nem így történik, újra elfogja az embert ifjúságának érzete, amely örvendezõ szívébõl árad, ha szerelmes, vagy meglehet, életének valamely más ünnepét koronázza meg az érzés, ha van más, mint a szerelem.
Hogy gyászoljuk magunkat a tûnt ifjúság elsõ, gondtalan, sekély, vissza nem térõ örömeiért, majd pedig visszanyerjük az ifjúság igaz boldogságát, amely sokkal gazdagabb és mélyebb, mint amit elvesztettünk - mindezek szükséges állomásai lelkünk fejlõdésének.
Az is lehetséges, hogy a kétféle állapot egyszerre következik be, s a szomorúság és a mámoros öröm egyetlen nagy, titokzatos érzéssé keveredik össze.
- Azt hiszem, nem sokat értek ebbõl - szólt Phoebe.
- Nem is csoda - válaszolta Holgrave mosolyogva -, olyan titkot mondtam el most, amelyet magam sem értettem egészen, míg ki nem mondtam.
Mégis kérem, jegyezze meg, s ha annak, amit mondtam, belátja majd igazságát, gondoljon vissza erre a holdfényes estére!
- Most már csak a hold süt, nincs is más világítás, csak még az a halványpiros fény, két háztetõ között, a nyugati égen - mondta Phoebe.
- Be kell mennem.
Hepzibah néném nem valami gyorsan számol, még megfájdul a feje a sok számvetéstõl, ha nem segítek neki.
De Holgrave még feltartóztatta egy kissé.
- Hepzibah kisasszonytól úgy értesültem - mondta -, hogy egy-két nap múlva hazamegy a falujába.
- Igen, de csak rövid idõre - felelte Phoebe -, most már ezt a házat tartom otthonomnak.
Azért megyek haza, hogy egyet-mást még elintézzek, és hosszabb idõre búcsút vegyek anyámtól és jó ismerõseimtõl.
Jó olyan helyen élni, ahol az embert szeretik, és nagy szükség van rá, és azt hiszem, meglehet az a biztonságos érzésem, hogy ebben a házban így vannak velem.
- Hogyne, sõt talán még inkább, mint gondolná - mondta a mûvész.
 Ami egészség, kényelem és természetes élet csak van ebben a házban, az ön személyében ölt testet.
Mindezt az áldást ön hozta magával, s nyoma vész, mihelyt átlépi a küszöböt.
Hepzibah kisasszony azáltal, hogy elzárkózott a világtól, elvesztette minden kapcsolatát is vele, és valójában halott, noha erõszakkal életre galvanizálja magát, és ott áll a pult mögött, szomorítván a világot igen helytelenítendõ szemöldökráncolásával.
Szegény Clifford bátyja szintén halott ember már rég, akin a kormányzó és a város tanácsa most halottidézõ bûvészmutatványt hajtott végre.
Cseppet sem csodálkoznék, ha valamelyik reggel, miután ön elment, elemeire hullana szét, és nem maradna belõle más, mint egy halom por.
Hepzibah kisasszony pedig biztosan elveszíti még azt a kevés hajlékonyságát is, amit elsajátított már.
Mindketten ön által élnek.
- Nem hiszem, hogy egészen így van - felelte Phoebe komolyságra intõ hangon.
- De az igaz, hogy épp az én egyszerû segítségemre volt szükségük; és igazán fontos nekem a sorsuk, olyan érzés, mintha anyjuk lennék, kicsit furcsa, de nagyon szeretném, ha nem nevetne ki érte!
És ne haragudjon, hogy megmondom a szemébe, Mr. Holgrave, de sokszor eltûnõdtem már rajta, hogy maga javukat akarja-e vajon, vagy kárukat.
- Nem férhet hozzá kétség - szólt a fényképész -, hogy érdekelnek: ez az ódivatú, szegénység sújtotta, pártában maradt úrhölgy, és ez a megalázott, megtépázott úriember - a szépségnek ez a tönkrenyomorított szerelmese.
Szeretetteljes érdeklõdés ez irántuk, szegény, gyámoltalan, öreg gyermekek iránt!
De el sem tudja gondolni, mennyire másképp érzek én, mint ön.
Ösztönöm szerint nem arra hajlok, hogy segítsek vagy ártsak nekik; csak hogy vizsgáljam, elemezzem õket, s megértsem a drámát, melynek végtelenbe nyúló cselekménye most már csaknem kétszáz éve játszódik ezen a földön, amelyen most mindketten állunk.
Ha megengedtetik nekem, hogy lássam a végét, bizonyos vagyok abban, erkölcsi tanulságot vonhatok le belõle, akárhogy fordul is a történet.
Szinte biztosan tudom, hogy közel a vég.
De jóllehet, a gondviselés önt küldte ide segítõnek, engem csak kiváltságos és illedelmes nézõnek, szentül megígérem, hogy ezeknek a boldogtalan teremtéseknek segíteni fogok, ahogy csak tudok!
- Szeretném, ha érthetõbben beszélne! - kiáltott Phoebe zavartan és kissé megbántva -, s még jobban szeretném, ha úgy is érezne, ahogy keresztény emberhez, egyáltalán minden emberhez, illik!
Hogy lehet elnézni, ha mások bajban vannak, anélkül, hogy segíteni és oltalmazni akarná õket mindennél inkább?
Úgy beszél, mintha ez az öreg ház színház lenne, és Hepzibah és Clifford balszerencséjét meg az elõttük levõ nemzedékekét színjátéknak nézhetné, amilyet egyszer egy vendégfogadó udvarában láttam; csakhogy ezt itt egyedül a maga tetszésére adják elõ.
Én ezt nem szeretem!
Az elõadóknak túl sokba kerül a játék, a nézõ szíve pedig nagyon is rideg.
- Szigorú hozzám - mondta Holgrave, és kénytelen volt elismerni, hogy van igazság viselkedésének ebben a csípõs hangú jellemzésében.
- S azután - folytatta Phoebe -, mi lehet az, hogy biztos tudomása van, amint mondja, a közeli végrõl?
Talán valami újabb veszélyrõl tud, ami szegény rokonaimat fenyegeti?
Ha igen, kérem, azonnal mondja meg, mert akkor nem utazom!
- Bocsásson meg, Phoebe! - szólt a fényképész, kezét nyújtva feléje, amelyet a lány kénytelen volt elfogadni.
- Meg kell vallanom, hogy van bennem valami egy misztikusból.
Ezt is úgy örököltem, a hipnotizálás képességével együtt, amely a régi jó boszorkányégetõ idõkben az Akasztófadombra juttatott volna.
Higgye el, ha valóban birtokában lennék bármiféle titoknak, amelynek a közlése javára válnék szeretteinek, akiket én is igazán szeretek, megmondanám, mielõtt elmegy.
De semmit sem tudok.
- Valamit mégis eltitkol! - mondta Phoebe.
- Nem, nincs más titkom, csak a magamé - felelte Holgrave.
- Annyit látok, hogy Pyncheon bíró még mindig szemmel tartja Cliffordot, akinek tönkretételében olyan nagy része volt.
Okai és szándékai azonban ismeretlenek elõttem.
Célratörõ, gátlástalan ember, valódi inkvizítor; és ha céljának érdekében szükséges lenne, hogy Cliffordot kínpadra vonja, hát kiforgatná helyébõl akár minden csontját, hogy elérje azt a célt.
Csakhogy olyan gazdag és elõkelõ állású ember, mint õ, aki önmagában is hatalmas és erõs, és a társadalom is minden tekintetben támogatja, a hatalmas Pyncheon bíró, mit remélhetne õ, vagy miért kellene félnie a félkegyelmû, megbélyegzett, eltompult Cliffordtól?
- És mégis úgy beszélt, mintha szerencsétlenséget látna közeledni!
- Ö, az csak valami beteges vonás bennem - válaszolta a mûvész.
 Minden gondolatom elhajlik egy ponton bizonyos irányban, és ezzel általában mindenki így van, kivéve talán önt.
Azonkívül, hogy itt lakom ebben az õsrégi Pyncheon házban, és most ebben a régi kertben ülök, ez oly különös (figyelje csak Maule kútjának mormolását), kénytelen vagyok úgy érezni, hogy a végzet most készíti elõ egy katasztrófa ötödik felvonását.
- Látja! - kiáltott Phoebe ismét kissé bosszúsan; mert természeténél fogva olyan ellensége volt minden titokzatosságnak, mint a napfény a sarokba húzódó sötétnek.
- Megint csak rejtvényekben beszél, még inkább, mint elõbb!
- Váljunk el jó barátokként! - mondta Holgrave, és megszorította Phoebe kezét.
- Vagy ha nem is barátokként, legalább búcsúzzunk el, mielõtt egészen meggyûlöl.
Ön, aki minden teremtett lényt szeret!
- Isten vele hát - szólt Phoebe, õszintén, a szemébe nézve.
- Nem tartok ám sokáig haragot, és nagyon bántana, ha azt gondolná rólam.
Jaj, Hepzibah néném legalább egy negyedórája ott állhat a bejárat árnyékában!
Biztosan úgy gondolja, hogy ilyenkor már leszáll a harmat, s én túl sokáig idõzöm itt.
Hát, jó éjszakát, és isten vele!
Az erre következõ második reggelen látni lehetett Phoebét a ház elõtt, kis szalmakalapjában, egyik karján nagykendõvel, a másikon útitáskával, amint búcsút int Hepzibah-nak és Clifford bátyjának.
Az állomásra ment, hogy a legközelebbi vonattal elinduljon haza, mintegy hat mérföldre fekvõ szülõfalujába.
Szeme megtelt könnyel, kedves ajkai körül részvevõ, könnyes mosoly játszott.
Maga sem tudta, hogy történhetett: az a néhány hét, amelyet ebben a házban töltött, hogyan nõhetett úgy hozzá, miképp ivódhatott bele minden gondolatába, hogy most sokkal több emlék köti ide, mint bármely más helyhez, ahol elõbb megfordult.
Hogy tudott Hepzibah mogorva, hallgatag s az õ túláradó kedvességére is közömbös létére ennyi szeretetet kicsalni belõle?
És Clifford - megnyomorodott, szétzilált állapotában, szörnyû bûn titkától körüllengve, lélegzetében még mindig fojtott börtönlevegõvel - hogyan is változhatott át együgyû kisgyermekké, akirõl Phoebe úgy érezte, õrá van utalva, hogy õrködjön felette, és öntudatlansága óráiban mintegy õ legyen gondviselõje.
A búcsú pillanatában minden emlék élesen kirajzolódott elõtte.
Amerre csak nézett, amire csak rátette a kezét, minden tárgy a lelkéhez szólt, mintha lágy emberi szív dobogna benne.
Kikukucskált az ablakon a kertbe, és érezte, mennyire sajnálja itt hagyni ezt a talpalatnyi fekete földet, amelyben évszázadok gaza rothad, nem is tud igazán örülni annak, hogy újra érezheti a fenyõerdõk és lucernás rétek ismerõs illatát.
Magához hívta Chantiecleert, két feleségét és az õsöreg kiscsirkét, és megetette õket a reggelizõasztalról maradt kenyérmorzsával.
Miután a morzsákat sietve felkapkodták, a csirke kitárta szárnyait, felröppent, és szorosan Phoebe mellett telepedett meg az ablakpárkányon, ahonnét ünnepélyes komolysággal nézett az arcába, és érzelmeit lelkes kotkodácsoló hangban öntötte ki.
Phoebe intette, hogy jó kis csirke legyen addig is, ameddig õ távol lesz, és megígérte, hogy hoz neki egy kis zacskó hajdinamagot.
- Jaj, Phoebe - szólt Hepzibah -, bizony már nem mosolyogsz olyan szívbõl, mint amikor idejöttél!
Akkor a mosolygás magától derítette fel az arcod, most meg szándékkal mosolyogsz.
Éppen ideje, hogy hazatérj egy kicsit abba az egészséges környezetbe.
Itt túl sok teher van rajtad, nem is lehetsz jókedvû.
A ház sötét és üres, az üzlet tele zaklatással; és ami engem illet, én aztán nem tudom a dolgokat szebb színben feltüntetni, mint amilyenek.
Egyedül a drága jó Clifford társaságának örülhettél!
- Gyere ide, Phoebe - kiáltott fel hirtelen Clifford bátyja, aki egész délelõtt alig szólt két szót.
- Közelebb!
Még!
Hadd nézzelek meg jól!
Phoebe két kis kezével a szék két karfájára támaszkodott, és arcát Clifford felé tartotta, hogy az olyan alaposan megnézhesse, amennyire tetszik neki.
Valószínû, hogy a búcsú órájának ki nem mondott érzései némiképp felelevenítették elhomályosult, elgyengült értelmi képességeit.
Phoebe mindenesetre úgy érezte néhány perc múltán, hogy ha nem is vesékbe látó prófétai tekintet, de nõiesen éles, vagy annál is élesebb szem néz a lelkébe.
Egy perccel elõbb még úgy tudta, hogy nincs semmi titkolnivalója.
Most mintha ennek a másik embernek a megfigyelésén keresztül megvilágosodott volna elõtte egy titok, le kellett sütnie a szemét Clifford átható nézése elõtt.
A pirosság, csak annál inkább, mivel ellenállt neki, elöntötte az arcát, s végül egész a haja tövéig elpirult.
- Jól van, elég, Phoebe - szólt Clifford bánatos mosollyal.
Amikor idejöttél, te voltál a legcsinosabb kislány a világon, és lám, szép lettél!
Érett nõ lett a kislányból, virág lett a bimbóból.
Menj csak!
Ezután egyedül leszek.
Így hát Phoebe elvált a két magányos embertõl, és átment a bolton; pislogott, hogy megszabaduljon a pilláján levõ könnycsepptõl; ugyanis józanul tekintetbe véve, milyen rövid ideig lesz távol, s hogy ezért milyen butaság szomorúnak lenni, annyira sem ismerte el a könny jogosságát, hogy letörölje a zsebkendõjével.
A küszöbön szembetalálkozott azzal a kis lurkóval, akinek a falánkság terén végbevitt nevezetes cselekedeteirõl történetünk korábbi lapjain beszámoltunk.
Levett a kirakatból valamely természetrajzi mintapéldányt, nyúl volt-e vagy teve, nem látta pontosan a könnyeitõl - búcsúzóul a gyerek kezébe nyomta, és elindult útjára.
A jó öreg Venner bácsi éppen akkor lépett ki a kapun, vállán bakkal és fûrésszel, s ahogy az utcán nehézkesen végigcsoszogott, nem szégyellte, hogy Phoebéhez szegõdjék, amíg útjuk el nem válik; és Phoebe se vette volna a lelkére az öregember foltozott kabátja, ütött-kopott hódprém sapkája és vitorlavászon nadrágjának szokatlan szabása ellenére sem, hogy csak úgy elmenjen mellette.
- Nagyon hiányzik majd jövõ vasárnap - jelentette ki az utca filozófusa.
- Csodálatos, hogy némelyik ember se szó, se beszéd, egykettõre a szívünkhöz nõ; s ne haragudjék rám, Phoebe kisasszony (ámbár nem lehet sértõ, ha egy öregember mond ilyet), a kisasszony igen a szívemhez nõtt!
Sok évet éltem én, a kisasszony pedig csak most kezd élni; s mégis úgy hozzászoktam, hogy mellettem legyen, mintha már anyám ajtajában is ott virágzott volna, s azóta is, végig egész életemen, mint egy virágzó folyondár.
Jöjjön vissza hamar, ha látni akar, mielõtt elmegyek a farmomra, mert a fájós hátamnak bizony egyre nehezebben esik ez a fûrészelés.
- Ó, igen hamar visszajövök, Venner bácsi - válaszolta Phoebe.
- Bizony, jöjjön csak hamar, azért a két szegény árváért is, akiket itt hagy - folytatta Phoebe kísérõje.
- Nem tudnak õk már meglenni a kisasszony nélkül, nem, Phoebe kisasszony, soha! Akárcsak mintha Isten angyalai közül egy lakott volna velük, s kedvessé és barátságossá varázsolta volna a házukat!
Ugye, hogy akkor is szomorú dolog lenne, ha egy szép, fényes nyári reggel, amilyen a mai, az angyal kiterjesztené szárnyait, s visszarepülne oda, ahonnan jött?
No hát, pontosan ezt érezhetik most, hogy hazautazik a vonattal!
Ó, nem tudják ezt elviselni, jöjjön hozzájuk vissza!
- Nem vagyok én angyal, Venner bácsi - szólt Phoebe mosolyogva, amint búcsúzóul kezet fogott vele a következõ utcasarkon.
- De az angyalok boldogok, és azt hiszem, az ember is csak akkor lehet boldog, ha azt a kevés jót, amit tehet, megteszi.
Hamarosan visszajövök!
Így búcsúzott el egymástól a virágzó ifjú lány és az öregember; Phoebét szárnyára vette a reggel, s hamarosan oly gyorsan röpítette magával, mintha valóban az angyalok levegõt szelõ erejével lenne felruházva, akikhez Venner bácsi oly kedvesen hasonlította.
XV. Mosoly és szemöldökráncolás
Jó néhány nap telt el a hétormú házban sivár és nyomasztó hangulatban.
Az is hozzájárult ehhez (hisz nem akarjuk ég és fold minden komorságát arra az egyetlen szerencsétlen körülményre hárítani, hogy Phoebe eltávozott), hogy feltámadt a viharos keleti szél, és fáradhatatlanul ostromolta a ház megfeketült falait és tetejét, mintha feladatot teljesítene, hogy annál is vigasztalanabbá tegye, mint amilyen eddig volt.
De belül még szomorúbb volt minden, mint kívül.
Szegény Clifford egy csapásra elvesztette örömének minden szûkös kis forrását.
Phoebe sem volt ott, a napfény sem hullott a padlóra.
A kert most, sáros örvényeivel, a nyirkos hideg, a lugas csepegõ lombjával, vacogtató látványt nyújtott.
A hideg, nedves, éles szél, amely száguldva maga elõtt hajtotta a tenger sós ködét, semminek se kedvezett, csak a moha virult ki a zsindelytetõ élein, meg az egy csomóban nõtt hosszú szárú gaz, a két elülsõ toronytetõ csatlakozásánál, mert az is megsínylette eddig a kevés esõt.
Hepzibah-nak kedélyét súlyosan nyomasztotta a keleti szél, valósággal úgy tûnt, mintha egész valója nem is lenne egyéb, mint ennek a zord, seszínû idõnek egyik megjelenési formája, maga a keleti szél, elszánt és dühös, kopott, fekete selyemruhában, fején a felhõkoszorú-turbánnal.
A bolt látogatottsága csökkent, mert az a szóbeszéd járta, hogy a boltos szemmel veréssel megsavanyítja a sört, és elposhasztja az árucikkeket.
Nos, a közönség talán joggal panaszkodott barátságtalan viselkedése miatt; de Cliffordhoz igazán nem volt ingerült, sem kelletlen, ugyanolyan melegen érzett iránta, mint mindig, legfeljebb ott volt a baj, hogy nem tudta kifejezésre juttatni érzéseit.
Erõfeszítésének teljes hiábavalósága végül is egészen megbénította a szegény öreg hölgyet.
Nem nagyon tehetett mást, mint hallgatagon ült a szoba egyik sarkában, míg a körtefák nedves ágai, ahogy a kis ablakok elõtt hajladoztak, délben is alkonyi félhomályba bontották a szobát, amelyet Hepzibah akarata ellenére még borúsabbá tett búbánatos megjelenésével.
Nem az õ hibája volt.
Minden, még az öreg székek és asztalok is, pedig azok sok rossz napot megértek, hisz háromszor - négyszer annyi idõsek voltak, mint õ, mind olyan reszketegnek, fázósnak látszottak, mintha ennyire csúf idõt még nem láttak volna.
Még az öreg puritán ezredes arcképe is vacogott a falon.
Az egész ház vacogott, hét ormától le egészen a nagy konyhai tûzhelyig, amely annál hívebben jelképezte a vén épület szívét, mivel - jóllehet arra készült, hogy meleget árasszon magából - most üresen, hidegen ásított.
Hepzibah megpróbált derûsebb hangulatot teremteni, és begyújtott a társalgóban.
De a vihardémon õrködött odafenn, és valahányszor fellobbant egy kis láng, visszahajtotta a füstjét, önnön lélegzetével fojtogatva a kémény kormos torkát.
Ennek a siralmas idõnek elsõ négy napján Clifford mégis magára csavart egy régi köpenyt, és elfoglalta szokott helyét a társalgóban.
Az ötödik nap reggelén azonban, mikor Hepzibah reggelihez hívta, csupán egy lemondó nyöszörgéssel válaszolt, amelybõl annyit lehetett határozottan érteni, hogy nem akar felkelni az ágyból.
Nõvére meg sem kísérelte eltéríteni szándékától.
Bárhogy imádta is öccsét, alig-alig bírta volna tovább azt a nyomorult kötelességet - nem is szólva arról, hogy szerény, berozsdásodott képességeivel mily kevéssé tudott eleget tenni neki -, hogy szórakoztató elfoglaltságot találjon egy annyira érzékeny, de sérült elme számára, amely éles ítéletû és finnyás, de híjával van az akaratnak és minden önálló erõnek.
Annyival könnyebb lett a helyzete, hogy legalább eggyel kevesebb oka volt a kétségbeesésre, egész nap magában ülhetett, fogvacogva, a sarokban, s nem kellett újra meg újra céltalan nyilalló lelkiismeret-furdalást éreznie, valahányszor szenvedõ társa hangosan felsóhajt.
De Clifford mégis feltápászkodhatott, hogy szórakozást keressen magának, jóllehet nem ment le a társalgóba.
Egyszer a délelõtt folyamán Hepzibah zenét hallott, amelyrõl biztosan tudta, hogy csak Alice Pyncheon spinétjébõl származhatik, mivel más zeneszerszám nem is volt a hétormú házban.
Emlékezett rá, hogy Cliffordnak fiatal korában fejlett zenei érzéke volt, sõt elég szépen játszott is a hangszeren.
Mégis nehéz volt elképzelni, hogy képességét, amelyhez mindennapi gyakorlás kell, olyan mértékben megõrizhette volna, ahogy azt a szívhez szóló, légies, könnyed, mégis szomorú dallam bizonyította, amely most a fülébe csendült.
S az is épp úgy csodálatos volt, hogy a hosszú ideje néma hangszerbõl ily tökéletes zene származhatik.
Hepzibah önkéntelenül is a kísérteties hangzatokra gondolt, amelyek valamelyik családtag halálát szokták jelezni, s amelyeket a legenda Alice-nak tulajdonított.
Hogy mégsem szellemujjak játszottak a hangszeren, arra abból lehetett következtetni, hogy néhány akkord után mintha csak saját rezgésüktõl elpattantak volna a húrok, és a zene elhallgatott.
A titokzatos hangzatokat egy durvább zörej követte: a sors nem engedi, hogy leáldozzék ez a nap, míg olyasmi nem történik, ami Hepzibah és Clifford számára még a balzsamos, kolibriket lebegtetõ nyári fuvallatot is ártó méreggé változtatja.
Alice Pyncheon játékának (vagy Cliffordénak, ha annak gondoljuk) utolsó akkordjaiba közönséges és disszonáns hang vegyült, éspedig a bolti csengõ hangja.
Hallani lehetett, amint a küszöbön valaki lehúzza a talpáról a sarat, majd kissé túl nagyot dobbantva belép a boltba.
Hepzibah egy percet késlekedett, míg bebugyolálta magát egy megfakult kendõbe, amely negyven éve volt már védekezõ fegyverzete a keleti szél ellen.
Azonban egy jellegzetes hang, se nem köhögés, se nem krákogás, hanem egy öblös, visszhangzó, görcsös zörej, amely ugyancsak tágas mellkasból származhatott, arra késztette, hogy kirohanjon a boltba, ama dühnek tetszõ idegességtõl hajtva, amely veszélyes helyzetekben a nõk jellegzetes megnyilvánulása.
Mégis kevés akadt volna a nõi nemben, akinek a külseje oly ijesztõ lett volna ebbõl az alkalomból, mint szegény Hepzibah-é rángó szemöldökével.
A vendég azonban nyugodtan betette az ajtót, esernyõjét a pultnak támasztotta, és megfontolt, nyájas ábrázattal fordult feléje, így fogadva a dühös riadalmat, melyet megjelenésével okozott.
Hepzibah sejtelme nem csalt.
Valóban Pyncheon bíró volt: elõször a fõkapunál próbálkozott, de hasztalan, míg aztán a boltajtón át sikerült bejutnia a házba.
- Hogy van, kedves Hepzibah húgom?
S hát szegény Cliffordunkra milyen hatással van ez a keserves idõ? - kérdezte a bíró, és igazán csodának tûnt, hogy a keleti szél el nem hallgatott vagy legalább nem süvített kissé halkabban balzsamos és jóindulatú mosolyától.
- Nem volt nyugtom, míg még egyszer el nem jövök, hogy megkérdezzem, mit tehetnék azért, hogy több kényelmet biztosítsak neki, és természetesen magának is, kedves húgom.
- Semmit - szólt Hepzibah, erõt véve izgatottságán, amennyire csak tudott.
- Én mindent megteszek érte.
Minden kényelme megvan, amit helyzete megenged.
- De hallgasson rám, kedves húgom - szólt erre a bíró -, rosszul teszi, tudom, szeretetbõl és kíméletbõl, mégis rosszul teszi, hogy így elzárja a bátyját a világtól.
Mire jó elszigetelni mások rokonszenvétõl és kedvességétõl?
Clifford, sajnos, hogy így van!, épp eleget volt egyedül.
Már most hadd kerüljön egy kicsit társaságba - nem idegenekre, csak a rokonaira, régi barátaira gondolok.
Például itt vagyok én, engedjen be hozzá, felelek érte, hogy jó hatással lesz rá a találkozás.
- Nem engedem be hozzá - válaszolta Hepzibah.
- Fel sem kelt tegnap óta.
- Mit beszél?
Nem kelt fel?
Talán beteg? - kiáltotta Pyncheon bíró, mint akit elönt a bosszús aggodalom; mert az öreg puritán õs fenyegetõ tekintete sötétlett róla, amíg beszélt.
- Nos, akkor meg éppen haladéktalanul látni akarom!
Mi lesz, ha meghal?
- Nem forog életveszélyben! - szólt Hepzibah, majd hozzátette, nem tudván tovább visszafojtani haragját: - Hacsak halálra nem gyötri az, aki már egyszer megpróbálta!
- Hepzibah húgom - szólt a bíró meggyõzõ, komoly hangon, amely, ahogy jobban belelendült, könnyes részvétté fokozódott -, lehetséges, hogy nem veszi észre, milyen igazságtalan, milyen szeretetlen, mennyire keresztényietlen ez a hosszú, állandó haragtartás velem szemben azért a szerepért, amelybe a kötelesség, a lelkiismeret s a jog maga kényszerített annak idején, saját érdekem ellenére?
Mit tettem én Clifford ellen, amit lehetséges lett volna meg nem tennem?
Hogy lehetett volna akár maga, az édes testvére, nagyobb könyörülettel iránta, ha nagy bánatára, mint ahogy nekem is arra szolgált, tudja azt, amit én tudtam?
Vagy talán azt gondolja, húgom, nem okozott ez nekem is szörnyû gyötrelmeket?
Nem maradt talán szorongás a lelkemben, attól a perctõl fogva egészen a mai napig, mindama gazdagság közepette is, amellyel az ég elárasztott?
S azt képzeli, nem örülök szívembõl én is most, amikor az igazságszolgáltatással és a társadalom jólétével összeegyeztethetõnek találtatott, hogy ez a szeretett rokon, ifjúkori barátom, ez a finom és szép, és mondjuk így: szerencsétlen, hallgassuk el, hogy bûnös alkat, egy szó mint száz, drága Cliffordunk, visszatérjen az életbe, és élvezze minden örömét!
Ó, Hepzibah húgom, rosszul ismer engem!
Rosszul ismeri ezt a szívet!
Repes az örömtõl arra a gondolatra, hogy újra láthatom!
Nincs meg egy érzõ emberi lény (csak maga még, de maga se többet), aki annyi könnyet ontott volna Clifford balsorsán, mint én!
Íme, néhányat most is láthat.
Tegyen próbára, Hepzibah!
Tegyen próbára, néném!
Azt az embert, akit mindig a maga és Clifford ellenségeként tartott számon!
- Tegye próbára Jaffrey Pyncheont, akkor megláthatja, ki vagyok: szívem gyökeréig hû barát!
- Isten szent nevére - kiáltott fel Hepzibah, akit e szigorú embertõl tapasztalt gáttalan gyengédség csak sértett -, Isten nevére, akit káromol, és akinek hatalmát csaknem kétségbe vonom már, hisz hallván hallja gonosz szavait, s mégsem bénítja meg a nyelvét - könyörgök, azonnal hagyjon fel ezzel az undorító tettetéssel, mintha szeretné boldogtalan áldozatát!
Gyûlöli!
Mondja is ki, ahogy férfihoz illik!
Most, ebben a pillanatban is valami gonosz tervet forral ellene!
Mondja ki rögtön, mi az!
- Vagy ha azt gondolja, hogy másként biztosabban megvalósíthatja, hát tartsa titokban, míg diadalán örülhet!
De ki ne ejtse még egyszer a száján, hogy szegény bátyámat szereti!
Nem tudom elviselni!
Megõrjít! Kiforgat nõi mivoltomból!
Hagyja abba!
Ha még egy szót szól, kikergetem!
Most az egyszer bátorságot adott Hepzibah-nak a felháborodás.
Végre kimondta, amit akart.
De végül is, vajon ez a bizalmatlanság Pyncheon bíró becsületességével szemben, s az, hogy nyilvánvalónak tartja véleményét, miszerint a bíró semmi néven nevezendõ emberi rokonszenvre nem tarthat számot, vajon ez a bíró jellemének igazságos megítélésébõl származott-e, vagy csupán szeszélyes nõi elõítéletbõl, amelynek nincs igazi alapja?
A bíró kétségkívül makulátlan hírnevû ember volt.
Ezt elismerte az egyház, elismerte az állam.
Senki nem tagadja.
Abban az igen népes körben, ahol ismerték, akár személyes, akár államférfiúi jó tulajdonságairól, senki sem akadt - kivéve Hepzibah-t, s néhány törvénytagadó misztikust, amilyen a fényképész volt, és meglehet, politikai ellenfeleit -, aki csak álmában is kétségbe merte vonni, hogy a bíró joggal tart igényt a világban elfoglalt magas és tiszteletre méltó pozíciójára.
Továbbá (ennek elismerésével tartozunk) Pyncheon bíró feltehetõleg nem vonta kétségbe, sem mélyen, sem gyakran, hogy irigylendõ hírneve megfelel érdemeinek.
És épp ezért a lelkiismerete, mely általában a férfibecsület legbiztosabb mértéke, igen, a lelkiismerete, leszámítva talán a nap huszonnégy órájából öt rövid percet, vagy egyetlen sötét napot a hosszan pergõ évbõl, a lelkiismerete egybehangzó véleményen volt a világ hangos dicséretével.
Mégis, akármilyen erõs bizonyítéknak látszik is ez, nem vehetjük a magunk lelkiismeretére annak az állításnak kockázatát, hogy a bírónak s a vele egyetértõ világnak volt igaza, nem pedig szegény Hepzibah-nak elõítéletnek tetszõ különvéleményével.
Emberi szem elõl rejtve, önmaga által is elfelejtve, mélyre ásva hivalkodó tettei festett faragott oszlopa alá, oly mélyre, hogy tevékeny hétköznapjaiban nem vehetett róla tudomást, mégis rejtõzhetett valami csúf, gonosz titok.
Sõt, továbbmegyünk, megkockáztatjuk azt az állítást, hogy volt egy bûne, amelyet naponta elkövetett, újra és újra, amelynek vörös foltja mindennap frissen kiütközött, mint a mesebeli vérnyom, még ha nem is gondolt rá.
Határozott, erõs akaratú, lelkierejû, érzékenységükben is kemény emberek gyakran esnek ebbe a hibába.
Mindennél fontosabbak számukra a formalitások.
Cselekedeteik az élet külszínére irányulnak.
Tüneményes tehetséggel ragadják üstökön, tetszésük szerint rendezik és veszik birtokukba a nagy, nehéz valótlanságokat, amilyen pénz, földbirtok, felelõsségteljes és jól fizetett állás, közmegbecsülés.
Efféle alapanyagokból, meg nyilvánosan végrehajtott tetszetõs cselekedetekbõl, az ilyen ember mintegy házat épít magának, szép magasat, tágasat, amely mások szemében, s végül a magáéban is, azonosul önnön jellemével, vagyis tulajdonképpen vele, magával.
Íme, itt áll hát a palota!
Fényes csarnokai, szobáinak hosszú sora egytõl egyig drága márványmozaikkal padlózva; földtõl mennyezetig érõ ablakainak hibátlan táblaüvegén beárad a napfény, magas párkányai arannyal bevonva, a mennyezetek káprázatos freskókkal borítva, s az egészet magas kupola tetõzi, melynek áttetszõ anyagán az épület középpontjából egyenest az égbe látni.
Ki tudná szebb és nemesebb külszínnel álcázni sötét jellemét!
De jaj! valahol egy elhagyatott, sötét sarokban, egy szûk, földszinti kamrácskában, becsukva, elreteszelve, kulcsra zárva, s a kulcs messze elhajítva - vagy még inkább a márványpadló alatt, egy álló vizû pocsolyában, mely fölött épp a legszebb mozaik látható -, oszladozó holttest hever, melynek dögletes bûze áthatja az egész épületet!
A ház lakója már nem érzi, hiszen napról napra ebben el, ezt lélegzi be!
Látogatói sem érzik, szaglásukat elkábítják a nehéz illatok, amelyeket a ház ura buzgón hint szerte az egész palotában, no meg a magukkal hozott tömjén, mellyel készségesen áldoznak neki!
Nagy néha, véletlenül, mégis arra téved az igazi látnok, akinek szomorú, átható szeme elõtt köddé foszlanak a falak, csak az a rejtett zug marad meg, az elreteszelt kamra, elfelejtett ajtaján vastag pókhálórétegekkel, vagy a padló alatt álcázott dögletes üreg, amelyben a holttest rothad.
Itt keressük hát az ember jellemének valódi jelképét, s a bûntényt, amely a valóság bélyegét üti életére.
És lenn a márványpalota látványos ragyogása alatt felgyûlt poshadt víz, mely szennytõl, talán még vértõl is zavaros, ott a rejtett förtelem, amely fölött még imádságait is elmondja, úgy megfeledkezik róla, az ennek az embernek nyomorult lelke!
Alkalmazzuk most már ezt a gondolatsort közelebbrõl is Pyncheon bíróra.
Azt mondhatjuk róla (anélkül azonban, hogy a legcsekélyebb mértékben is bûnnel vádolnánk egy ilyen elõkelõ, rangos urat), hogy az életében felhalmozódott sok csillogó zsibáru elég lett volna annál jóval nyugtalanabb és kényesebb lelkiismeret elkendõzésére és elhallgattatására is, mint az övé.
Feddhetetlensége a bírói székben, hûsége a köz szolgálatában, minden vállalt tisztségében, áldozatkészsége pártja iránt, amelynek tagja volt, állhatatos, törhetetlen ragaszkodása az irányelvekhez, amivel feltétlenül kivette részét minden szervezett megmozdulásában; egy bibliatársaság elnökeként felmutatott dicséretes buzgósága; gáncstalan becsületessége, amellyel egy özvegy és egy árva rábízott vagyonát kezelte, eredményei a kertészet terén, nota bene, hogy kitermesztett két nagy hírû körtefát, s az állattenyésztésben, a híres Pyncheon bika révén; hosszú éveken át minden próbát kiálló, mintaszerû erkölcse, a haragvó tekintet, amellyel egyik költekezõ és züllött fiára nézett, s végül kitagadta, késlekedve megbocsátásával a fiatalember életének utolsó negyedórájáig; reggeli és esti könyörgései, asztali hálaadásai; a mértékletesség, melyet az is tanúsít, hogy utolsó köszvényrohama óta napi öt pohár sherry-re korlátozta a szeszfogyasztását; hótiszta fehérnemûje, ragyogóan fényes cipõje, aranyfejû sétapálcájának kellemes formája, kabátjának egyszerû és kényelmes szabása és jó minõségû szövete, s általában, öltözetének és minden kellékének jól kiszámított illendõsége; továbbá aggályossága, amellyel az utcán a közvéleménynek adózott; meghajlással, kalapemelintéssel, fõbólintással, egy- egy joviális kézmozdulattal köszönve annak is, akit csak távolról ismert, és meleg jóakaratot árasztó mosolya, ami ugyancsak az egész világ boldogítását szolgálta - hol marad hely egyetlen sötét foltnak is ily nagyszerû tulajdonságokból összeadódó arcképen?
E tökéletes arc nézett szembe vele a tükörbõl.
E csodálatraméltóan szervezett életnek volt tudatában folyvást, ahogy napjai múltak.
Nem méltán várhatta-e el, hogy e kiválóságok összegezéseként a végeredményt megállapítván így szóljon magához és a társadalomhoz: "Íme, itt áll Pyncheon bíró!"
S feltéve, hogy sok-sok évvel ezelõttrõl, meggondolatlan ifjúsága idejébõl, terheli valami bûn..., vagy a körülmények kényszerítõ ereje újra rászorítja holmi kétes cselekedetre, ezer dicséretes, vagy legalábbis feddhetetlen között egyre, helyes-e ebbõl a kényszerû hibás lépésbõl vagy eme félig elfeledett bûnbõl megítélni a bíró jellemét, s úgy tekinteni, mintha az az egy cselekedete árnyékot vethetne egy egész élet eredményeire?
Mi ad akkora súlyt a gonoszságnak, hogy egy hüvelykujjnyi belõle maga felé billenti a mérleget, akármi is tornyosul a másik serpenyõben!
Ez az egyensúlyozás és mérõsdi különben kedvenc foglalatossága Pyncheon bíró minden rokonságának.
Ha egy kemény, hidegszívû ember ilyen szerencsétlen helyzetbe kerül, és ritkán vagy sohasem néz lelke mélyére, és makacsul a közvélemény tükrében csillogó érdemei alapján ítéli meg önmagát, alig-alig juthat igaz önismeretre, csak úgy, ha elveszti becsületét és minden vagyonát.
Még a betegségben sem száll feltétlenül magába; sokszor még utolsó órájában sem.
De nekünk most az a dolgunk, hogy Pyncheon bírót figyeljük, hogyan fogadja Hepzibah heves dühkitörését.
Hepzibah anélkül, hogy elõre meggondolta volna, maga csodálkozott ezen legjobban, határozottan meg is rémült, de egyszeriben kiöntötte rá mindazt a gyûlöletet, ami harminc év alatt felgyûlt benne.
Eddig a bíró ábrázata elnézést és megbocsátást sugárzott, rokona nem helyénvaló hevességének józan, csaknem mosolygóan nagylelkû, keresztényi megbocsátást sértõ szavaiért.
Mikor azonban az utolsó szavak visszavonhatatlanul elhangzottak, arca a hatalom tudata és a könyörtelen célratörés zord kifejezését öltötte magára; s ez a változás oly természetesen és észrevétlenül ment végbe, mintha kezdettõl fogva a vasember állt volna ott, a jámbor és jóindulatú pedig nem is létezett volna.
Ez a jelenség úgy hatott, mint amikor egy meredek szirt ormán egyszerre szertefoszlanak a szelíd bárányfelhõk gyengéd színárnyalataikkal, s mögülük elõbukkan az a komor kifejezés, amelyet hirtelen öröknek, változatlannak érzünk.
Hepzibah tébolyodott öntudatában rémképeket látott, mintha puritán õse állna elõtte, rá ontotta a szívében izzó haragot, nem pedig a ma élõ bíróra.
Soha emberi külsõ nem igazolta annyira származását, mint Pyncheon bíró ebben a válságos pillanatban: kétséget kizártan hasonlított a társalgó falán függõ képre.
- Hepzibah néném - mondta roppant higgadtan -, itt az ideje, hogy végére jussunk ennek a dolognak.
- Én is szívbõl kívánom! - válaszolta az.
- Miért is gyötörne minket tovább?
Hagyjon nekünk nyugtot, szegény Cliffordnak is, nekem is.
Semmi többet nem kívánunk!
- Úgy döntöttem, nem teszem ki innen a lábam, míg nem beszéltem Clifforddal- folytatta a bíró.
- Ne viselkedjék úgy, Hepzibah, mint aki eszét vesztette!
Én vagyok Clifford egyetlen barátja, mégpedig mindenható barát.
Sohasem gondolt arra, olyan vak, hogy nem látja, hogy nem csupán beleegyezésem, hanem minden erõfeszítésem, meggyõzõ érveléseim, minden politikai, hivatalos, személyes befolyásom latba vetésére volt szükség ahhoz, hogy Cliffordot maga szabadnak nevezhesse?
Azt képzeli talán, hogy szabadon bocsáttatásával felettem gyõzedelmeskedtek?
Nem úgy, kedves néném, de nem ám, semmi esetre sem! Szó sincs róla!
Egyáltalán nem. Sõt végrehajtottam tervemet, amint már régóta szándékoztam.
Én szabadítottam ki a bátyját!
- Maga! - kiáltott Hepzibah.
- Ezt sohasem hiteti el velem!
Börtönét köszönheti magának; szabadulásáért csak a gondviselõ Istennek adhat hálát!
- Igenis én szabadítottam ki! - ismételte meg a bíró a legnagyobb higgadtsággal.
- És most azért jöttem ide, hogy eldöntsem, megtarthatja-e szabadságát.
Ez csak rajta múlik.
De épp ezért beszélnem kell vele.
- Nem, soha!
Beleõrülne! - kiáltott fel Hepzibah, de bizonyos határozatlansággal hangjában, amely nem kerülhette el a bíró éles figyelmét; mert bár egy pillanatra sem bízott abban, hogy Pyncheon bíró jó szándékkal jött, nem tudta, mi hoz rájuk több rosszat, ha beengedi, vagy ha továbbra is ellenáll neki.
- S miért akar mindenáron beszélni ezzel a szerencsétlen, összetört emberrel, aki értelmének alig van birtokában, s szeretetlen szemek elõl még maradékát is elrejtené?
- Ha csak az kell, hát az én szememben elég szeretetet láthat - szólt a bíró, mintegy jól megalapozott öntudattal hivatkozva jóakaratot árasztó külsejére.
- Hepzibah húgom most mindenesetre elárult valamit, ami célom szempontjából fontos.
Hallgasson meg, hadd mondjam el nyíltan, miért ragaszkodom annyira ehhez a találkozáshoz.
Harminc évvel ezelõtt, nagybátyánk halálakor, nem tudom, feltûnt-e ez akkor magának, hiszen szomorúbb dolgok is tapadtak ahhoz az eseményhez, amelyek lekötötték a figyelmét - mindenesetre úgy találtatott, hogy vagyonának felfedezhetõ része, annak minden formájában, sokkal kisebb, mint amennyire akárki becsülte halála elõtt.
Úgy tudták, hogy mesésen gazdag.
Senki sem kételkedett abban, hogy õ volt a város egyik legvagyonosabb polgára.
Különcségei közé tartozott azonban, bár nem volt épp bolondság, hogy vagyonát távoli, jórészt külföldi befektetésekbe rejtette, meglehet, más- más nevet használva, avagy egyéb eszközök segítségével, amelyek jól ismertek üzletemberek elõtt, de most semmi szükség õket részleteznem.
Amint tudja, Albert nagybátyánk végakaratával és írott testamentumával egész vagyona rám szállt, kivéve, hogy magára hagyta ennek a régi családi háznak és a hozzátartozó kis darab öröklött földnek életfogytiglani haszonélvezetét.
- S most meg ebbõl is ki akar forgatni? - kérdezte Hepzibah, nem tudván eltitkolni haragját és megvetését.
- Ez az ára annak, hogy szegény Cliffordot ne zaklassa többé?
- Kedves jó néném, dehogyis! - válaszolt a bíró jótét mosollyal -, ellenkezõleg, el kell ismernie, többször is felajánlottam, hogy megkétszerezem, akár megháromszorozom anyagi eszközeit, mihelyt hajlandó lesz bármi ily természetû segítséget elfogadni készséges rokona kezébõl.
Nem, dehogy!
A dolog lényege a következõ: nagybátyám kétségbevonhatatlanul nagy vagyonának, amint említettem, még a fele sem, sõt, biztos vagyok abban, hogy még egyharmada sem került elõ a halálakor.
Mármost a lehetõ legtöbb okom megvan arra, hogy azt higgyem: a maga Clifford bátyja birtokában van a titoknak, és segítségével nyomára jöhetnék a vagyon fennmaradó részének.
- Clifford!
Hogy Clifford tudná, hol van az elrejtett vagyon?
Neki lenne hatalmában, hogy magát gazdaggá tegye? - kiáltott fel az öreg hölgy, és valósággal nevethetnékje támadt erre a gondolatra.
- Ostobaság!
Képzelõdik!
Ezen igazán csak nevetni lehet!
- Olyan biztos, mint ahogy itt állok! - szólt Pyncheon bíró; s aranyfejû sétapálcájával megkoppantotta a földet, és lábával is dobbantott egyet, hogy személye egész súlyával erõsítse elgondolásának hitelét.
- Ezt Clifford mondta!
- Dehogy, dehogy! - kiáltotta Hepzibah, aki egy szót sem hitt az egészbõl.
- Ezt úgy álmodta, Jaffrey rokon!
- Nem vagyok az az álmodozó fajta - mondta a bíró higgadtan.
 Néhány hónappal a nagybátyám halála elõtt Clifford kérkedve újságolta nekem, hogy vagyont érõ titok birtokába jutott.
Csúfolódni akart, s felcsigázni kíváncsiságomat.
Ezt nagyon jól tudom.
De épp elég pontosan és részletesen emlékszem arra a beszélgetésre még most is, és tudom biztosan, hogy volt valami igazság abban, amit mondott.
Clifford, ha úgy akarja, s gondoskodom arról, hogy akarja; akár ebben a pillanatban megmondhatja nekem, hol található a jegyzék, az okiratok, a tanúsítványok, nem tudom, milyen papírformáról van szó, Albert bácsi vagyonának hatalmas összegû hiányzó részérõl.
Clifford tud valamit.
Dicsekvése nem volt puszta fecsegés.
Hitelt keltõ, határozott és részletekbe menõ beszéd volt, tudni lehetett belõle, hogy titokzatoskodásának van valami magja.
- De hát mi lehetett a célja azzal, hogy titkát ilyen sokáig megtartsa magának?
- A bûnös természet egyik szokott megnyilvánulása volt ez nála  válaszolta a bíró égnek fordítva szemét.
- Ellenségének tekintett.
Úgy érezte, én vagyok szörnyû gyalázatának, végsõ veszedelmének, orvosolhatatlan romlásának oka.
Épp ezért nem nagyon várhattam tõle, hogy börtöne sötét mélyérõl tudtomra adjon olyasmit, ami engem még feljebb juttatna a vagyon lépcsõjén.
De most elérkezett az idõ, amikor el kell árulnia titkát.
- És mit tesz, ha Clifford mégis hallgat? - kérdezte Hepzibah.
Vagy ha, amit én bizonnyal hiszek, semmit nem tud a hiányzó vagyonról.
- Kedves jó néném - szólt Pyncheon bíró rendületlen nyugalommal, amely félelmetesebb volt minden heves kitörésnél -, mióta a bátyja hazajött, gondoskodtam arról (éspedig csak helyeselhetõ módon, helyzetét tekintve, s mert közeli rokona és így mintegy természetes gyámja vagyok), hogy viselkedését és szokásait állandó alapos megfigyelés alatt tartsam.
Mindennek, ami a kertben történt, szemtanúi voltak a szomszédok.
A hentes, a halárus, boltjának vendégei, meg kíváncsiskodó öregasszonyok is sok titkot tudtak meg arról, mi folyik a házban.
És még többen vannak, köztük magam is, akik tanúi voltak ama furcsaságoknak, amelyeket Clifford a boltívû ablakban mûvelt.
Egy hete vagy kettõ, több ezer ember látta, amint onnét le akart ugrani.
Mindezek alapján, sajnos, azt kell feltételeznem, kedvem ellenére ugyan, sõt végtelen bánatomra, mégis szükségképpen, hogy Clifford értelmi képességeit, melyek különben sohasem voltak túlságosan erõsek, tönkretették az átélt viszontagságok, és nem maradhat felügyelet nélkül.
Tudja meg, fennáll annak lehetõsége, és ez csupán azon múlik, hogy most milyen döntésre jutok, az a lehetõség áll fenn, hogy élete hátralevõ részét esetleg az ily szerencsétlen elmeállapotban levõk számára fenntartott közintézményben kell eltöltenie.
- Ó, ezt nem akarhatja! - szakadt ki Hepzibah-ból.
- Ha Clifford öcsém - folytatta Pyncheon bíró nagy lelki nyugalommal - puszta rosszindulatból, és gyûlölvén azt, akinek érdekeit szívén kellene viselnie, ez egyébként oly szenvedély, amely az elmebetegség gyakori tünete, ha tehát megtagadná tõlem e felvilágosítást, amely számomra oly fontos, holott határozottan tudom, hogy módjában van megadni, akkor ezt úgy fogom tekinteni, mint az utolsó apró bizonyítékot, amely elméje zavarodottságát végképp igazolja.
S jobban ismer annál, Hepzibah néném, semhogy kételkedne benne: habozás nélkül követem azt az utat, amelyet lelkiismeretem egyszer kijelölt számomra.
- Ó, Jaffrey, Jaffrey bátya - jajgatott Hepzibah, inkább panaszosan, mint szenvedéllyel -, magának zavart az esze, nem Cliffordnak!
Hisz elfelejtette, hogy asszony volt az édesanyja!
Hogy fivérei, nõvérei születtek, és magának is vannak gyerekei!
Hogy az ember az embert valaha is szerette, vagy szánta volna ebben a nyomorúságos világban!
Különben hogy jutna ilyesmi eszébe csak álmában is?
Hisz rég elmúlt a fiatalsága, Jaffrey rokon!
Rég elhagyta élete delét is! Öreg ember!
Megfehéredett a haja!
Hány éve van még hátra?
Nem elég gazdag a hátralevõ rövid kis idõre?
Kell-e éheznie, nincs-e elég ruhája, cipõje s biztos tetõ a feje felett mostantól fogva mind a sírig?
Van!
Sõt, fele annyival is, mint amennyije van, dúskálhat a drága étkekben és borokban, kétszer akkora házat építtethet, mint amelyikben most lakik, sokkal nagyobb fényûzéssel kápráztathatja el a világot, és még így is akkora vagyont hagy egy szál fiára, hogy az áldani fogja halála óráját!
Miért követné el hát ezt a szörnyû, kegyetlen vétket?
Ilyen õrültséget, hogy nem is tudom, gonoszságnak nevezhetem-e!
Jaj, Jaffrey rokon, ez a kemény, ragadozó szellem a vérünkben van már kétszáz esztendeje.
Maga nem is tesz mást, csak újra megismétli más formában, amit õse elkövetett, és továbbadja utódainak az átkot, amelyet örökölt!
- Térjen észre, Hepzibah, az ég szerelmére! - kiáltott fel a bíró azzal a türelmetlenséggel, amely elvárható volt ettõl az értelmes embertõl, miután efféle képtelenséget kell végighallgatnia, amikor üzletrõl van szó.
- Megmondtam, mit határoztam.
Ne is remélje, hogy változtatok rajta.
Vagy megmondja Clifford a titkot, vagy vállalnia kell hallgatása következményeit.
És szeretném, ha minél gyorsabban döntene, mert még sokfelé kell mennem ma délelõtt, délben pedig egy fontos ebédre vagyok hivatalos, ahol politikai elvbarátaimmal találkozom.
- Clifford nem tud semmiféle titokról! - felelt erre Hepzibah.
- De az Úristen nem engedi, hogy megtegye, amit tervez!
- Majd meglátjuk - szólt a rendíthetetlen bíró.
- Addig is válasszon: vagy hívja Cliffordot, és így lehetõvé teszi, hogy ezt az ügyet barátságosan, rokoni beszélgetés formájában intézzük el, vagy arra kényszerít, hogy durvább eszközökhöz folyamodjam, amelyeket, ha lehetséges, örömmel elkerülnék.
Egyedül maga felel azért, hogy s mint történik.
- Erõsebb nálam - szólt kis gondolkodás után Hepzibah -, és nem könyörül a gyengén!
Clifford még nem õrült, de ez a beszélgetés biztosan õrületbe kergeti.
Mégis, mivel ismerem, Jaffrey bátyám, azt hiszem, nem tehetek mást, magára bízom, lássa a saját szemével, mennyire képtelenség, hogy Clifford bármiféle értékes titoknak birtokában legyen.
Mindjárt hívom.
Legyen hozzá irgalmas, míg beszél vele!
Sokkal irgalmasabb, mint amire a szíve ösztönzi!
Rajtad Isten szeme, Jaffrey Pyncheon!
A bíró a boltból, ahol az iménti beszélgetés lezajlott, a társalgóba követte húgát, és ott nehézkesen belehuppant az õseitõl öröklött öblös karszékbe.
Tágas mélyén már sok régi Pyncheon pihente ki magát, játéktól kipirult gyerekek, szerelmes, ábrándozó ifjak, gondoktól zaklatott felnõttek, öregek, sok elmúlt tél nehéz terhével vállukon, a karszékben merengtek, szunyókáltak, vagy egy még mélyebb álomba távoztak.
Régi, bár kétségbe vonható hit szerint ez ugyanaz a szék volt, amelyben ülve a bíró elsõ New England-i õse, akinek arcképe most is ott függött a szoba falán, szigorú és néma halottként fogadta a házába invitált elõkelõ vendégsereget.
Ama rossz emlékû órától a jelenvalóig, bár nem ismerjük Pyncheon bíró szívének titkát, mégis valószínû, hogy soha senki nem hanyatlott zaklatottabb és szomorúbb szívvel a karszékbe, mint õ, akit az elõbb olyan hajthatatlannak, keménynek és kérlelhetetlennek láttunk.
Nem kis erõfeszítésbe kerülhetett, hogy szívét vaskeményre kalapálja.
Az effajta nyugalom több erõt kíván, mint a gyengék heveskedése.
De még ennél is nehezebb feladat várt rá.
Vagy jelentéktelen apróság talán, semmiség, amire egy perc alatt felkészülhet, s ha túlesett rajta, egy perc alatt megint elfelejtheti, hogy harminc év után elõször szembe kell néznie egy rokonával, akit elevenen temettek el, hogy kikényszerítsen belõle egy titkot, s ha nem sikerül, elevenen újabb sírba juttassa?
- Szólt hozzám? - kérdezte Hepzibah, visszanézve a társalgó küszöbérõl; mert úgy tûnt neki, mintha a bíró valami hangot adott volna, és ezt szerette volna olyképp érteni, hogy mégse menjen.
- Azt hittem, hívott.
- Nem hívtam! - szólt vissza Pyncheon bíró nyersen, és homloka olyan sötét bíborszín lett, hogy csaknem feketének látszott már a szoba homályában.
- Miért hívtam volna?
Múlik az idõ!
Szóljon Cliffordnak, jöjjön azonnal.
A bíró elõvette mellényzsebébõl az óráját, és a kezében tartotta, hogy lemérhesse, mennyi idõ telik el Clifford megjelenéséig.
XVI. Clifford hálószobája
Szegény Hepzibah még sohasem érezte a régi házat olyan nyomasztónak, mint amikor elindult, hogy teljesítse ezt a kétségbeejtõ feladatot.
Szokatlan és furcsa volt minden.
Ahogy végigment a sok láb koptatta folyosókon, ahogy nyitogatta a nyikorgó ajtókat, mindenütt várakozással eltelve és félve tekintett körül.
Izgatott agyának az sem lett volna csoda, ha halottak ruhasuhogását hallja maga mellett, vagy ha a lépcsõ tetején egy hulla sápadt arca fogadja.
Idegeit a végsõkig felcsigázta a heves és félelmetes jelenet, amelyet az imént végigküzdött.
Szóváltása Pyncheon bíróval, aki mind külsejében, mind jellemében oly tökéletesen hasonlított családjuk alapítójára, felidézte a sötét múltat.
Mindaz, amit valaha legendás nagynénékrõl és nagyanyákról hallott, a Pyncheon család történetének jó és rossz fordulatairól, történetek, amelyeket emlékezetében melegen tartott a kandalló parazsa, most komor, kísérteties fényben vetítõdött elébe, mint a legtöbb családi történet, ha szomorú hangulatban gondolunk rájuk.
Szerencsétlenségek sorozatának látszott az egész, mely az egymást követõ nemzedékekben sorra megvalósult, és egyik történet a másiktól szinte nem is különbözött, csupán külsõségekben, úgyhogy mind eggyé olvadt elõtte.
De most úgy érezte, mintha a bíró, Clifford és õ maga - õk hárman új eseménnyel járulnának hozzá a ház történetéhez, melyben bûn és bánat élesebben kirajzolódik, mint eddig bármelyikben, és így kiemelkedik a többi közül.
Így van ez mindig, a baj, amely a jelen pillanatot eltölti, mindig egyedülvalóvá válik, úgyhogy azt érezzük a végsõ pillanatnak, de kis idõ múltán az a perc is veszít jelentõségébõl, és hozzászürkül a sok éve elmúlt gyászos vagy örvendetes dolgok egyöntetû sötétjéhez.
Csak egy percig tart, s csupán viszonylagos, ha furcsának vagy riasztónak tûnik bármi - ez olyan igazság, mely édes is, keserû is egyszerre.
Hepzibah mégsem tudott attól az érzéstõl szabadulni, hogy valami egészen példátlan dolog készül s teljesül be a következõ percben.
Minden idegszála remegett.
A boltíves ablak elõtt önkéntelenül megállt, és lenézett az utcára, hogy értelme megkapaszkodjék annak örökké jelen levõ tárgyaiban, ekképp függetlenítse magát közvetlen környezetének hullámzásától és vibrálásától.
Valósággal megijedt, amikor észrevette, hogy minden ugyanolyan, mint egy nappal azelõtt, s mint számtalan megelõzõ napon, kivéve a napfény derûje meg a zord esõs szél közötti különbséget.
Szemét végigjártatta az utcán, küszöbrõl küszöbre, látta a nedves járdákat s a pocsolyákat a talaj mélyedéseiben, amelyek csak most váltak láthatóvá, hogy megteltek vízzel.
Homályos látószerveit a végsõkig erõltette, csakhogy jobban lásson egy bizonyos ablakot, amelyben félig érzékelte, félig csak úgy érezte, egy szabó varrónõje ült és varrt.
Hepzibah belekapaszkodott ennek az ismeretlen nõnek a társaságába, most azzal se törõdött, hogy milyen messze van.
Azután egy gyorsan áthaladó kocsi vonta magára a figyelmét, erõsen nézte síkos, villogó tetejét és vízben tocsogó kerekeit, míg a kocsi be nem fordult a sarkon, megszabadulva attól a feladattól, hogy Hepzibah figyelmét magán hordozza, mely izgatott volt, és túl nagy teher nyomta, azért játszott el minden haszontalansággal.
Miután a jármû eltûnt szeme elõl, még egy perccel tovább állt az ablaknál; ugyanis most a foltozott ruhájú, jó öreg Venner bácsi tûnt eléje, amint közeledett az utca vége felõl, sántítva a reumától, mert ízületei megérezték a keleti szelet.
Hepzibah szerette volna, hogy még egy kicsit lassabban menjen, és így tovább enyhítsen vacogó magányán.
Bármit, ami kiemelte a lesújtó jelenbõl, ami emberi lényeket állított közéje és aközé, ami most következik - bármit, ami, ha csak egy pillanatra is, késleltethette a feladat teljesítésében, amely elõl nem volt menekvés -, bármi ilyesmit örömmel üdvözölt volna.
Senki sem olyan játékos, mint akinek könnyû a szíve, vagy mint akié nagyon nehéz.
Hepzibah nem volt elég határozott és erõs a maga fájdalma leküzdésére sem, hát még ahhoz, hogy most Cliffordnak okozzon szenvedést.
Oly törékeny alkatú volt amúgy is, és az elszenvedett viszontagságok annyira megviselték, hogy valószínûleg megsemmisítõ hatással lesz rá, ha szemtõl szembe kerül ezzel a kemény szívû, gátlástalan emberrel, aki maga volt az életét tönkre sújtó balvégzet.
Még ha nem is lettek volna közöttük rossz emlékek és a jelenlegi, ellentétes érdekek, az érzékenyebb felépítésû ember természetes viszolygása és félelme a súlyos, rendíthetetlen, érzéketlen egyéniségtõl - ez önmagában is tönkretette volna.
Mintha egy amúgy is repedt porcelánvázát gránitoszlophoz vernénk.
Hepzibah azelõtt sohasem tudta felmérni igazán, miféle konokság lakik Jaffrey bátyjában, milyen hatalmas. Szellemének ereje, akaratának hajthatatlansága és annak révén, hogy hosszú ideje edzõdött már a cselekvéshez kinn az emberek között, és azáltal - Hepzibah így gondolta -, hogy minden önzõ célját, ha kellett, gonosz eszközökkel is, gátlástalanul keresztülvitte.
Az a tény, hogy Pyncheon bíró hamis álmokban ringatta magát Clifford titkát illetõen, csak nehezítette a helyzetét.
Minden olyan ember, aki az övével felérõ akaraterõvel és átlagos ésszel van megáldva, ha gyakorlati tennivalóira nézve néhanap téved is, tévedését olyan mélyen beágyazza és becövekeli a valóságosnak ismert dolgok közé, hogy nehezebb lenne azt elméjébõl eltávolítani, mint egy tölgyfát tövestõl kirángatni.
Azért, ha a bíró lehetetlent kíván Cliffordtól, az csak azt jelenti, hogy Clifford számára nincs kiút, vesznie kell.
Mert mi más történhetik egy ilyen ember vasmarkában a lágy szívû, költõi hajlamú Clifforddal, aki nem termett keményebb feladatra, mint hogy zenébe illõ szép ritmusban és harmóniában folytassa le szépséges élvezetekbõl álló életét!
Ó, mi lett belõle máris?
Összetört!
Elhamvadt!
Épp csak meg nem semmisült!
S most hamarosan az is bekövetkezik.
Hepzibah-nak most az jutott eszébe, mi lenne, ha Cliffordnak mégis tudomása lenne megboldogult nagybátyjuk eltûnt vagyonáról, amint azt a bíró állítja.
Már emlékezett is bizonyos ködös célzásaira, amelyeket, ha az ilyen feltevés nem csúfolná eleve a józan észt, ekképpen lehetett volna értelmezni.
Tervezte, hogy külföldön fog utazgatni és letelepedni, ábrándképeket szõtt arról, hogy otthon is milyen pazarul élhetnének - káprázatos légvárak, melyeknek valóságos felépítéséhez csakugyan óriási vagyon kellett volna.
Hogyha Hepzibah megtehetné, örömmel átadja mindezt a gazdagságot kõszívû rokonának, hogy megvásárolja érte Cliffordnak az elhagyatott, öreg ház szabadságát és háborítatlan magányát.
De hát bizonyos volt abban, hogy fivére terveinek éppúgy nem volt semmi megfogható, tapasztalati alapja, mint a gyermek ábrándjainak, aki anyja lábánál, kis zsámolyán ülve, színezgeti jövõjét.
Clifford aranya árnyékpénz volt, nem épp az az anyag, amely Pyncheon bírót kielégítheti!
Végszükségükben sehol sincs hát segítség?
Furcsa, hogy nincs, mikor egy egész város veszi körül õket.
Hiszen könnyû lett volna kitárni az ablakot, és világgá küldeni egy sikoltást, amelynek ijesztõ és szokatlan hangjára mindenki ide rohanna, hogy segítsen, megértvén, hogy az egy emberi lény segélykiáltása szörnyû, fenyegetõ veszélyben!
De micsoda képtelen, nevetni való balszerencse - és mégis milyen hamar megesik, gondolta Hepzibah, a világról való ködös lázálmában -, hogy akárki, akármilyen jó szándékkal jön segítségül, szükségképpen az erõsebbet segíti!
Gonoszság és hatalom együtt, akár a mágnesezett vas, ellenállhatatlan vonzerõvel bír.
Itt állna elõttük Pyncheon bíró, akit a közvélemény nagyra becsül, elõkelõ állású és nagy vagyonú férfiú, emberbarát, parlamenti és egyházközségi tag, s közeli jó viszonyban van mindazon intézményekkel, amelyek csak jó hírt-nevet biztosíthatnak valakinek, ebben az elõnyös, sugárzó fényben olyan imponáló, hogy maga Hepzibah is megrémül arra a gondolatra, hogy becstelennek ítélte.
Egyfelõl tehát a bíró!
S a másik oldalon?
A bûnös Clifford!
Neve egykor szállóige!
Ma homályosan felrémlõ csúfság és gyalázat!
Bár tisztában volt azzal, hogy a bíró minden emberi segítséget a maga oldalára hajlít majd, Hepzibah annyira nem volt hozzászokva ahhoz, hogy önállóan cselekedjék, hogy egyetlen tanácsadó szó is tetszõleges irányban befolyásolhatta volna.
A kis Phoebe Pyncheon azon nyomban könnyíthetett volna a helyzetén, még ha nincs is semmi mentõ ötlete, pusztán természetének melegségével.
Hirtelen eszébe jutott Hepzibah-nak a dagerrotípia-mûvész.
Holgrave fiatal volt még, és nem is ismerte senki, s nem volt egyéb világot járó kalandornál, Hepzibah mégis megérezte benne azt az erõt, amellyel bizonyára úrrá lett volna ezen a veszélyes helyzeten.
Ez ötlött eszébe, amikor kinyitotta az ajtó reteszét, amelyet belepett ugyan a pókháló, mert rég nem használták, de valamikor mégis itt volt átjárás a Hepzibah lakta házrész és ama torony között, amelyben most Holgrave ideiglenes lakása volt.
De Holgrave nem volt otthon.
Egy nyitott könyv az asztalon, lefelé fordítva, egy kézirattekercs, egy félig teleírt papírlap, egy újság, továbbá jelenlegi elfoglaltságának széjjelhagyott eszközei és visszaadott dagerrotípiák azt a benyomást keltették, hogy itt kell lennie valahol a közelben.
A napnak ebben a szakában azonban, amint Hepzibah tudhatta volna jól, a mûvész városi mûtermében tartózkodott.
A játékos kíváncsiság egy intésére, mely ott bujkált nehéz gondolatai között, felvett az asztalról egy dagerrotípiát, megnézte, és íme, Pyncheon bíró nézett rá vészjóslóan.
A sors meredt rá szemtõl szembe.
Szívében sajgó kétségbeeséssel visszafordult hiábavaló útjáról.
Remeteségének hosszú- hosszú évei alatt még soha nem érezte annyira, mint most, hogy mit jelent egyedül lenni.
Úgy tûnt, mintha a házuk puszta sivatag közepén állna, vagy mintha varázsszóra láthatatlanná vált volna azok elõtt, akik körülöttük laktak, vagy elmentek elõtte; és akármi szerencsétlenség, akár baleset, akár bûntény áldozataivá válnak, nem segít nekik senki.
Gyászában, sértett büszkeségében Hepzibah egész életében barátok nélkül, egyedül élt, makacsul kirekesztette magát abból a kölcsönös támogatásból, amelyre Isten akarata szerint minden élõlény rászorul; s most azzal bûnhõdött, hogy Clifford és õ könnyû prédául esnek az ellenségnek, aki rokonuk.
Amikor visszaért a boltívû ablak elé, szegény rövidlátó Hepzibah, szemöldökráncolva nézett a gondviselés arcába! - és minden erejével igyekezett átjuttatni imádságát a sûrû felhõmennyezeten.
Mintha a felhõk azért gyülekeztek volna össze, hogy jelképezzék az ember gondjainak, kétségeinek, tévelygésének és hideg közönyének sötét, nyomasztó súlyát, amely elválasztja a földet a magasabb régióktól.
Hite túl gyenge volt, imádsága túl nehéz ahhoz, hogy égbe szálljon.
Visszahullt a szívére súlyos ólomdarabként.
És azzal a nyomorult bizonyossággal marta a szívét, hogy a gondviselés nem törõdik afféle apró gonoszságokkal, amelyeket egy-egy ember társa ellen elkövet, és nem tartogat gyógyírt magányos lelkek apró tragédiáira, hanem igazságát, kegyelmét széles sugárban, napként ontja a fél világnak egyszerre.
És mert végtelen, épp azért nem jelent semmit.
Hepzibah nem látta, hogy amint minden kunyhó ablakán besüt a nap melege, akképp Isten is eljuttathatja gondviselésének és szánalmának egy-egy sugarát mindenkihez, aki rászorul.
Végül, mivel már semmi ürügyet nem talált további halogatására, hogy szenvedést okozzon Cliffordnak, - mert hisz ennek késleltetése volt igazi oka annak, hogy megállt az ablaknál, hogy a mûvész keresésére indult, s még félbemaradt imádságának is -, és mivel már attól is rettegett, mindjárt hallhatja a bíró feddõ hangját odalentrõl, hogy ne késlekedjék tovább, lassan, fehérre válva, fájdalomtól összetörve, szomorú nõi árny, élettelenné zsibbadt tagokkal, lassan fivére ajtajához vánszorgott és bekopogott!
Semmi válasz!
Keze az ingadozó szándéktól, amely vezette, úgy reszketett, és olyan gyengéden ért az ajtó fájához, hogy odabent aligha lehetett meghallani.
Újra kopogott.
Most sem jött válasz.
Ez sem lepte meg.
Szíve egész reszketésének ereje benne volt a kopogásban, úgyhogy a hívó jelben, mint valamely élõ villanyosság által, mindjárt közölte is önnön rettegését.
Clifford erre bizonyosan a párnába rejtette arcát, s fejét betakarta a paplannal, mint éjnek idején a rémült gyerek.
Harmadszor is kopogott hát, három egyenletes koppantással, mégis óvatosan, de határozottan és hallhatóan, s a koppantásokkal valami jelentést közölve, mert kezünk, ha nem is akarjuk, érzéseink ritmusát játssza el a száraz fán.
De Clifford most sem válaszolt.
- Clifford! édes bátyám! - szólt Hepzibah.
- Bemenetek hozzád?
Csend.
Hepzibah kétszer, háromszor, vagy annál is többször, nevén szólította, míg végül azt gondolván, hogy bátyja igen mély álomba merülhetett, kinyitotta az ajtót, belépett, és a hálószobát üresen találta.
Lehetséges volna, hogy a vihar s a házban eluralgó rossz hangulat ellenére mégis kedve kerekedett megtenni szokásos kísértetútját a kertben, és a kerti ház örömtelen falai között kucorog?
Gyorsan kitárta az ablakot, kidugta rajta turbános fejét, és egész sovány alakját szinte derekig, és átkutatta a kertet, olyan alaposan, amennyire csak bizonytalan látásától kitelt.
Lelátott a lugas belsejébe, látta a kör alakú padot, amelyet átnedvesített a tetõrõl csepegõ víz.
Senki.
Nem volt a kertben, ha csak el nem bújt (ahogy Hepzibah egy pillanatra hitte), abban a nagy, vizes, széles levelû árnyékszövevényben, amelyet a tökindák alkottak, kuszán felfutva valami régi farácson, amelyet egyszer minden különösebb szándék nélkül nekitámasztottak a kerítésnek.
Ez azonban lehetetlen volt, már csak azért is, mert épp akkor, mikor Hepzibah odanézett, egy nagy, vén macska lopakodott elõ arról a helyrõl, és a kerten át óvatosan közeledett a ház felé.
Kétszer is megállt, hogy szusszanjon egyet, de mind a kétszer folytatta útját a társalgó ablaka felé.
Akár csak lopakodó prédára lesõ mozgása miatt, amely közös a macskákban, akár esetleg mert úgy tûnt neki, mintha ez a macska a szokásosnál is több gonoszat forgatna a fejében, az öreg hölgy ijedtsége és tanácstalansága ellenére, amely e percben eltöltötte, úgy érezte, hogy ezt az állatot el kell kergetnie, és utána dobott egy ablaktámfát.
A macska ijedten felnézett rá, mint egy tetten ért rabló, avagy gyilkos, és eliramodott.
Más élõlény nem volt látható a kertben.
Chanticleer és családja vagy ki sem jött a kuckójából, kedvét vesztve a vége-hossza nincs esõtõl, vagy azt cselekedtek, ami majdnem ugyanolyan bölcs volt, azaz hogy hamar visszabújtak.
Hepzibah betette az ablakot.
De hol van Clifford?
Lehetséges volna, hogy észrevévén gonosz végzetének jelenlétét, csendben leosont a lépcsõn, amíg Hepzibah és a bíró a boltban álltak és beszélgettek, sorra vigyázva kinyitotta az ajtó zárját, reteszét és kilincsét, és kiszökött az utcára?
Ahogy ez eszébe jutott, szinte látta már õsz, ráncos arcú, mégis gyerekes megjelenésû alakját, amilyennek néha rossz álmában látja magát az ember, s hozzá azt érzi, hogy az egész világ szeme rajta függ.
Szegény szerencsétlen bátyja ebben az alakban nekivág a városnak, kihívva maga ellen mindenki figyelmét, csodálkozását és irtózatát, mint egy kísértet, és az emberekben annál nagyobb borzadályt kelt, mivel fényes délben kísért.
Nevetésre ingerli a tömeg fiatalabb részét, amely nem ismeri, s még bántóbb gúnyolódásra azt a néhány öregembert, akik felismerik egykor sokat látott vonásait!
És utánaszaladnak a gyerekek, akik mihelyt elég nagyok ahhoz, hogy az utcán futkározzanak, nem tisztelnek semmi szépet, semmi szentet, senki iránt nincsenek irgalommal, semmit nem értenek meg a szent fájdalomból, amely a kínt hordozó emberi formát is megszenteli - mintha a Sátán volna a nemzõ atyja mindnek!
Gúnyolódásukkal, hangos, éles kiáltásaikkal üldözik; megsebzik durva, szennyes utcai szavaikkal - de meglehet, hogy már helyzetének szokatlanságától is megriad, ha nem bántja is senki, egy rossz szóval sem, hogy is lehetne csodálni, ha Clifford oly szertelenül viselkedik, hogy elmebajosnak nézik?
S mi több kellene még ahhoz, hogy Pyncheon bíró gonosz terve pontról pontra valóra váljék?
Majd hirtelen eszébe jutott, hogy a várost csaknem összezáruló gyûrûben víz veszi körül.
A mólók benyúlnak a kikötõöböl közepéig, s ebben a kedvezõtlen idõben sem kereskedõ, sem matróz, sem más tengerjáró ember, holott egyébként ellepik a partokat, nem jár arra, minden móló egy-egy ásító magány, a hajók orruknál-tatjuknál lehorgonyozva állnak a móló egész hosszában, a sûrû ködben.
Ha bátyját arra vinnék tétova léptei, és csak egy pillanatra is kihajolna a mélységes sötét ár fölé, vajon nem az jut-e eszébe, hogy elõtte az egyetlen és biztos menekvés, egyet kell csak lépnie, önnön testét csak egy kis mozdulattal kibillentenie egyensúlyából, és örök idõkre megszabadul rokona markából?
Mekkora kísértés!
Nehéz bánatából biztos menedéket csinálni!
Ólomként elmerülni, soha felszínre nem kerülni!
Ez a gondolat úgy megrémítette, hogy azt már nem bírta elviselni.
Ha más nincs, segítsen Pyncheon bíró!
Amint szaladt lefelé a lépcsõn, egyre sikoltozott.
- Clifford eltûnt! - kiáltozta.
- Nem találom a bátyámat!
Baja fog esni!
Kitárta a társalgó ajtaját.
De a mozgó ágak árnyéka miatt, mely ráterült az ablakokra, meg a füstös mennyezet sötét színétõl s a falak fekete tölgyfa borításától olyan sötét volt a szobában, hogy Hepzibah gyenge látásával nem tudta kivenni a bíró körvonalait.
Annyit látott azonban, hogy ott ül az õsi karszékben, körülbelül a szoba közepén, fejét kissé elfordítja, és mintha kinézne az egyik ablakon.
Az olyan embernek, mint Pyncheon bíró, nyugodt, nem jár gyors rugóra az idegrendszere, talán összesen csak egyszer mozdult meg, mióta Hepzibah kiment a szobából, és nehéz vérmérséklete miatt azóta is úgy maradt, abban a testtartásban, amelyet a véletlen alakított ki.
- Nem hallja, Jaffrey! - kiáltott Hepzibah türelmetlenül, s már vissza is fordult a társalgó ajtajából, mert minden szobát át akart kutatni. - A bátyám nincs odafenn!
Segítsen keresni!
De Pyncheon bíró nem volt az az ember, aki egy hisztérikus nõ rémüldözésére azonnal felugrik a karosszékbõl, ez nem is illett volna fennkölt jelleméhez és biztos alapokon nyugvó személyéhez.
Mivel azonban elsõsorban volt érdekelt a dologban, mégiscsak fürgébbnek mutatkozhatott volna.
- Hallod, mit mondok, Jaffrey Pyncheon? - kiáltott rá most már Hepzibah, mikor hiábavaló keresésébõl visszatért a társalgó ajtajához.
- Clifford nincs sehol!
Ekkor, elõtûnve a helyiséget megülõ homályból, a társalgó küszöbén megjelent Clifford.
Arca túlvilágian sápadt volt, halottfehér, úgyhogy Hepzibah az átjáró bizonytalan félhomályában is pontosan kivette az arcát, mintha külön fény esne rá.
Lehet, hogy vad, lobogó izgalma világította meg csupán, mely gúnyos, csúfondáros ujjongásról tanúskodott, és taglejtése is efféle érzéseket fejezett ki.
Mert ahogy ott állt a küszöbön félig hátrafordulva, és amint kinyújtott karjával a szoba belseje felé mutatott, s mutatóujját lassan ide-oda ingatta, mintha Hepzibah-t, de nemcsak õt, az egész világot valami iszonyúan torz, nevettetõ jelenet látására hívná.
Ez a félelmetes, pillanathoz nem illõ mozdulat, és hozzá Clifford különös izgatottságot, sõt ujjongást tükrözõ tekintete szörnyû döbbenetbe ejtette Hepzibah szívét, azzal rémítette, hogy irgalmatlan rokonuk baljós látogatása szegény bátyjának utolsó csepp józan eszét is elvette.
Viszont a bíró hallgatagságát sem tudta mire vélni, csak arra, hogy csendben, lesben állva figyeli, hogyan bontakoznak ki egymás után, szeme láttára Clifford õrültségének jelei.
- Hallgass, Clifford! - suttogta a húga, s kezét is felemelte, hogy óvatosságra intse.
- Az isten szerelmére, hallgass!
- Hallgasson õ!
Nem is tehet mást! - felelte Clifford, s az elõbbinél is hevesebb taglejtéssel mutatott az imént elhagyott szoba közepe felé.
- Mi pedig, Hepzibah, táncoljunk!... énekeljünk, nevessünk, játsszunk, tegyük, ami jólesik!
Szétporlott a nyomasztó súly, lehullt errõl a vén, fáradt világról, és könnyû lehet már a szívünk, akár a kis Phoebéé!
E szavak után hangosan felnevetett, még mindig egyazon tárgyra mutatva, amelyet Hepzibah nem látott, a társalgó belseje felé.
Hirtelen megérezte, hogy valami rettenetes történt.
Félretolta Cliffordot az útból, és eltûnt a szobában, de csaknem mindjárt vissza is tért, és torkát fojtogatta a zokogás.
Amint ijedt, kérdõ tekintetét bátyjára vetette, észrevette, hogy az is egész testében reszket, bár félelmének és haragjának zavarán át továbbra is fényesen világított lobogó ujjongása.
- Istenem!
Mi lesz velünk? - nyögte Hepzibah.
- Gyerünk innét! - mondta Clifford erélyes, határozott hangon, egészen másképp, mint szokása volt.
- Máris soká idõztünk itt!
Hagyjuk ezt a régi házat Jaffrey bátyánkra!
Majd õ gondot visel rá!
Most Hepzibah észrevette, hogy Cliffordon kabát van - egy régi-régiruhadarab -, ugyanaz, amelybe naponta beburkolózott, mióta a keleti szél tart.
Integetett neki, és azt akarta tudtára adni - amennyire Hepzibah megértette -, hogy mind a ketten, együtt távozzanak.
Vannak zavaros, vak és kába pillanatok azok életében, akiknek nincs erõs egyéniségük - pillanatok, amelyek bátorságuk próbájául szolgálnak -, s ilyenkor, ha magukra hagyják õket, célt tévesztve támolyognak jobbra-balra, s ha akad, aki irányt mutat nekik, gondolkodás nélkül alávetik magukat még egy gyereknek is.
Bármily esztelen, tébolyult is a cél, Isten útmutatásának vélik.
Hepzibah is idáig jutott.
Nem szokott cselekvéshez és felelõsséghez, amit látnia kellett, rémülettel töltötte el, nem mert egy szót sem kérdezni, szinte még elképzelni sem, mi hogy történhetett; döbbenettel úgy érezte, a végzet üldözi bátyját, eszét megülte a rettegés sûrû, fojtogató levegõje, amely a hulla bûzével töltötte be a házat, s elnyomott agyában minden gondolatot, és így kérdés nélkül, azonnal engedelmeskedett hát Cliffordnak, mihelyt megértette, mit akar.
Úgy érezte magát, mint aki álmodik - akaratunk álmunkban mindig alszik.
Clifford, akit különben már rég elhagyott az akaratereje, most a válság percében ismét rátalált.
- Miért nem sietsz? - kiáltott fel éles hangon.
- Végy fel csuklyát, kabátot, vagy ami épp tetszik!
Mindegy, mi van rajtad, nem lehetsz szép, nem lehetsz tündöklõ, szegény Hepzibah-m!
Hozd az erszényed, tégy bele pénzt, és menjünk!
Hepzibah gépiesen engedelmeskedett, mintha nem is tehetne mást, még gondolatban sem. Igaz, azon tûnõdött közben, miért nem ébred már fel, és hogy miféle, ennél is borzalmasabb észvesztõ bajra ébred a lelke ebbõl a részeg álomból, mikor világosodik meg elõtte, hogy mindebbõl egy szó sem igaz.
Hogy is hihette volna valóságnak, soha nem volt ilyen sötét napja a megveszekedett keleti szélnek, és Pyncheon bíróval sem beszélt, Clifford sem nevetett, nem mutatott kinyújtott karral a szobába, nem intett neki, hogy szökjenek együtt, csupán, ahogy magányos alvókkal gyakran megesik, reggeli álma gyötri képtelen kínokkal!
"No hát, most... most már igazán felébredek! - gondolta magában, amint ide-oda járkált a szobában, és szedelõzködött.
- Tovább nem bírom!
Fel kell ébrednem!"
De csak nem jött, sehogy sem, az ébredés perce!
Még akkor sem, amikor éppen indulni készültek, s Clifford visszalopakodott a társalgó ajtajához, és a magára maradt vendégtõl bókolva búcsúzott.
- Most aztán megjárta az öregúr - suttogta Hepzibah fülébe.
- Épp most, amikor már azt hitte, hogy a sarka alatt vagyok!
Gyere, gyere, gyorsan!
Még feltámad, mint a mesebeli óriás, és elcsípi reménykedõ áldozatát. Még a végén utolér minket!
Mikor kiértek az utcára, Clifford a fõbejárat egyik kapufélfájára mutatott, hogy Hepzibah is nézzen oda.
Nevének kezdõbetûi álltak ott, és a betûk formájában volt valami az õt jellemzõ kecsességbõl. Kisgyerek korában véste a fába.
A két testvér tehát eltávozott, és Pyncheon bírót ott hagyták egyedül dédapáinak házában, oly ormótlanul és súlyosan ülve székén, hogy semmi máshoz nem is hasonlíthatjuk, mint lidércnyomáshoz. Az gyötörte, mikor vége szakadt földi pályafutásának. Ott maradt az élettelen tetem; lelke pedig szabaduljon tõle, ha tud.
XVII. Két bagoly kiröppen
Nyár volt, de a keleti szél erõsen megvacogtatta szegény Hepzibah néhány épen maradt fogát, amint bátyjával együtt elindultak, széllel szemközt, a Pyncheon utcán föl, a város felé.
De nem csupán az irgalmatlan széltõl reszketett a csontja velejéig (bár kétségtelen, hogy hideg is volt, keze- lába még sohasem fázott ennyire), hanem lelkében is hasonlóan didergett, s ez összevegyült a fizikai hideggel, az eredmény az volt, hogy testben-lélekben vacogott.
A világ tág, széljárta térségei mily kietlenek voltak!
Így érzi mindenki, aki elõször merészkedik ki, még akkor is, ha az élet forró árja pezseg ereiben.
Mit érezhetett hát Hepzibah és Clifford élemedett korban, s mégis gyermeki tapasztalatlanságukban, amikor átlépték a küszöböt, s kiléptek a Pyncheon szilfa védelmezõ árnyéka alól!
Mintha csak világgá indultak volna, pontosan ugyanúgy, ahogy a gyerekek szoktak elindulni, egy süteménnyel és egy hatpennyssel zsebükben.
Hepzibah lelkében kétségbeesve érezte, hogy nem maga megy, csak sodródik.
Elvesztette erejét, önállóságát, se cél, sem irány nem volt elõtte, és a lebírhatatlan nehézségek közepett úgy érezte, nem érdemes, meg képtelen is összeszedni az erejét.
Amint haladtak ezen a furcsa felfedezõúton, Hepzibah oldalvást néha Cliffordra nézett, és csodálkozva látta, hogy õt valami nagy, lelkes érzés tartja hatalmában, és sodorja elõre.
Valójában az adta vissza uralmát cselekedetei és mozdulatai felett, korlátlanul visszanyerte õket, mintha a régi énje volna.
Lelkesedése igen hasonlított a bor, a mámor öröméhez.
Vagy, kissé fantasztikusabb hasonlattal élve, mintha ujjongóan vidám zenemûvet adnának elõ szenvedélyes elevenséggel, törött hangszeren.
Amint a fülsértõ, hibás hang is éppen szenvedélyes akkordokban zörög legbántóbban, Clifford is folyvást reszketett, pedig diadalmas mosoly játszott az ajkán, s mintha alig tudta volna visszafogni lépteit, hogy ne ugrándozzék örömében.
Kevés emberrel találkoztak az utcán, még akkor is, amikor már elhagyták azt a csendesebb környéket, ahol a hétormú ház áll, és a város egyébkor nagy forgalmú részébe jutottak.
Víztõl csillogó járdák, egyenetlen felszínükön itt-ott pocsolyákkal; szétnyitva terpeszkedõ ernyõk minden kirakatban, mintha egyszerre az egész kereskedelem erre az egy árucikkre korlátozódott volna; a szil- és vadgesztenyelevelek, amelyeket idõnek elõtte letépett a vihar, most átázva hevertek szanaszét az úttesten; az út közepén felgyülemlett csúf sár, fonák módon, minél több víz mosta, annál mocskosabb lett - ezek voltak legszembetûnõbb részletei az eléjük táruló szomorú képnek.
A rendes életnek és mozgásnak nem sok jelét tapasztalhatták, egy-egy konflis, avagy hintó robogott el - a kocsis fejére és vállára vízhatlan csuklya borult -, egy gyámoltalan öreget láthattak, aki valami föld alatti üregbõl bújhatott elõ, a csatorna fölé görnyedt, és a nedves szemét közt turkált botjával, rozsdás szögeket kotorva ki belõle; a posta bejáratánál néhány kereskedõ, egy lapszerkesztõ és egy bizonytalan állású politikus várta a késlekedõ küldeményeket; egy-két nyugdíjas hajóskapitány kifejezéstelen arccal bámult egy biztosító társaság ablakából a néptelen utcára, szidták az idõt, s az újsághírek meg a helyi pletykák hulladékán rágódtak.
Micsoda kincset érõ felfedezés lett volna ez agg pletykazsákoknak, ha tudják a titkot, amelyet Hepzibah és Clifford hordozott magával.
Így azonban egy fiatal lány, aki ugyanakkor ment el elõttük, és véletlenül kissé magasra emelte a szoknyáját, jócskán a bokája fölé, több figyelmet keltett.
Ha vidám, napsütéses idõ van, Hepzibah és Clifford aligha mehetett volna végig a város utcáin anélkül, hogy az ellenszenv megnyilatkozásaival ne találkoznának.
Így azonban mindenki úgy érezhette, hogy olyanok, mint a gyászos, zord idõ, s nem tûntek fel annyira, mintha a nap süt rájuk; beleolvadtak a derengõ szürkeségbe, s elfelejtették õket, mihelyt eltûntek szem elõl.
Szegény Hepzibah!
Ha legalább ezt tudja, ez is jelentett volna neki némi megkönnyebbülést, mert sok baja, gondja közt - milyen különös! - még az a nõi, vénleányos aggodalom is gyötörte, hogy öltözéke nem helyénvaló.
És ezért úgy összehúzta magát, hogy az emberek észre se vegyék, inkább gondolják azt, hogy csak egy viseltes, bánatosan fakó, csuklyás köpeny szellõzik a viharban!
Ahogy mentek, mentek, Hepzibah-t a bizonytalanság és a valószerûtlenség érzése szorongatta, s úgy áthatotta, hogy egyik keze nem érezte a másikat, ahogy megfogta.
Bármiféle bizonyosság jobb lett volna ennél az állapotnál.
Egyre ezt kérdezte maga elé suttogva: - Ébren vagyok?
Ébren vagyok? - néha pedig felemelte arcát az esõs szélbe, annak rideg érintésétõl aztán igazán megtudhatta, hogy ébren van.
Akár Clifford akarata, akár csak a véletlen vezette õket ide, egy nagy, szürke kõépület boltíves kapuja elõtt találták magukat.
Belül az épület széles volt és tágas, a padozatától a mennyezetig jó magas, most részben gõz és füst töltötte be, amely nagy csomókban gomolygott felfelé, és fejük felett mesterséges felhõréteget alkotott.
Épp indulóban volt egy vonat, a mozdony dühösen pöfögött és fújtatott, mint a csatamén, amely türelmetlenül várja, hogy száguldhasson; a csengõ sürgetõen zengett, híven jelképezve, milyen kurta idõt hagy mindenre a rohanó élet, s máris másfelé szólít.
Clifford kérdés és halogatás nélkül, mindent áttörõ határozottsággal, vagy még inkább vakmerõséggel, amely oly különös módon hatalmába kerítette egész valóját és e réven Hepzibah-t, magával vonszolta nõvérét a vonat felé, s mikor odaértek, fölsegítette az egyik kocsira.
Megadták az indító jelet, a mozdony szaporán, zihálva kezdett lélegzeni, a szerelvény megindult, és száz mással együtt ez a két különös utas is tovaröppent, mint a szél.
Végre, valahára, miután oly sokáig el voltak zárva a világ minden tevékenységétõl és örömétõl, magához vonta õket az emberi élet árja, és sorsszerû erõvel ragadta magával.
Mivel még mindig az a gondolat kísértette, hogy ami aznap történt, beleértve Pyncheon bíró látogatását is, nem lehet valóság, a hétormú ház foglya így suttogott bátyja fülébe:
- Clifford, nem álom ez?
- Álom, Hepzibah? - ismételte az szavait, s csaknem kinevette.
- Ellenkezõleg, még sohasem voltam ennyire ébren!
Közben, mikor kinéztek az ablakon, láthatták, hogy szalad velük szembe a világ.
Egyszer sík pusztaságon kattogtak át, majd hirtelen egy falu nõtt ki elõttük a földbõl, de két-három lélegzetvételnyi idõ alatt megint el is tûnt, mintha a föld nyelte volna el.
A középületek hegyes tornyai mintha leszakadtak volna alapzatukról, s szabadon lebegtek; s a széles dombok is könnyedén siklottak tova.
Minden kimozdult évszázados nyugalmából, és forgószél-sebességgel száguldott a velük ellenkezõ irányba.
A kocsiban a szokott módon folyt a vasúti élet, semmivel sem kötötte le különösebben az utasok figyelmét - e börtönükbõl különös mód szabadult raboknak azonban rengeteg újdonsággal szolgált.
Valójában már az is új volt, hogy ötven emberi lénnyel kerültek össze, egyetlen szûk, hosszú fedél alá, s velük egy irányba húzta õket ugyanaz az erõs hatalom, amely kettejüket markába kerítette.
Csodálatos volt, hogy ülhet ez a sok ember oly nyugodtan a helyén, míg olyan lármás erõ buzgólkodik zakatolva az érdekükben.
Néhányan a kalapjuk mellé tûzték a jegyüket (nagy utazók, több száz mérföldes vonatozás állt még elõttük), belevetették magukat ponyvaregényeik angol tájaiba és kalandjaiba, s hercegekkel és grófokkal társalkodtak.
Mások, akiknek rövidebbre szabott idejébõl nem telt arra, hogy ilyen fennkölt tanulmányokra adják a fejüket, krajcáros újsággal ûzték el a rövid út kisebb unalmát.
Egy csoport ifjú lányka meg egy fiatalember, a kocsi más-más végében állva, igen jól elszórakozott egy labdával.
Ide-oda ütögették óriási kacagással, mely az adott körülmények között mérföldeken át hangzott, mert fürge labdájuknál gyorsabban szálltak õk maguk, a vidám játékosok, s bár nem is gondoltak rá, jókedvüket hosszan vontatták magukkal, és játékukat más ég alatt fejezték be, mint amely tanúja volt kezdetének.
Minden kis megállóhelyen elárusító fiúk jelentek meg, almát, süteményt, édességet és zacskókban sokféle színû cukorkát kínálva, csupa olyan árut, amely Hepzibah-t elhagyott boltjára emlékeztette, sietve bonyolították üzleteiket, vagy félbe is hagyták, mielõtt magával ragadta volna õket a mozgó elárusítóhely.
Mindig új utasok szálltak fel.
Itt-ott a zaj és lökdösõdés kellõs közepén egy-egy utas mélyen aludt.
Álom, játék, munka, komolyabb-könnyebb tanulmányok, s közben a mindenki számára közös, változatlan mozgás elõre!
Olyan volt ez, mint maga az élet!
Clifford természettõl eleven érdeklõdése minden irányban feléledt.
Mindennek, ami körülötte történt, gyorsan felfogta színét, és élénkebben tükröztette vissza, mint ahogy magába szívta, bár kétségtelenül lappangott valami vészterhes árnyalat is a kép tarka színei között.
Hepzibah viszont távolabb érezte magát minden emberi lénytõl, mint a magányos házban, amelyet nemrég elhagytak.
- Hát nem örülsz, Hepzibah? - szólt Clifford szelíden, de szemrehányó hangon.
- Biztosan az öreg, fojtó levegõjû házra gondolsz, meg Jaffrey bátyánkra - ennél a szónál kirázta a hideg -, Jaffrey bátyánkra, amint a házban ül egyes-egyedül!
Hallgass a szavamra - kövesd a példámat -, told félre az efféle emlékeket.
Most itt vagyunk, Hepzibah, a világban!
Az élet kellõs közepén!
Embertársaink kavargó gyülekezetében!
Örüljünk mind a ketten!
Örüljünk, mint az az ifjú és azok a szép leányok a labdajátéknak!
"Örüljünk? - gondolta Hepzibah, aki erre a szóra keservesen tudatára ébredt, milyen nehéz és szomorú a szíve attól a szorongató, jeges kíntól, amit hurcol benne. - Örüljünk?
Õ már végképp elvesztette az eszét; de ha teljesen fel tudnék ébredni, én is megõrülnék!"
Ha a rögeszme egyenlõ az õrültséggel, akkor meglehet, valóban közel állt hozzá.
Árkon-bokron túl robogtak a végtelen síneken, de ami a képeket illeti, amelyeket Hepzibah lelki szemei elõtt látott, akár a Pyncheon utcában sétálgatott volna fel-alá.
Sok mérföldnyi változatos táj volt mögöttük, de nem tudott más vidékre gondolni, mint a hét öreg toronytetõre, amelyeket moha borít, és a tetõ egyik sarkában burjánzó gazra, a kirakatra meg arra a vevõre, aki hasztalan rázhatja a boltajtó kilincsét, dühös csilingelésre késztetve a bolti csengõt, s mégsem ébreszti fel Pyncheon bírót!
A régi ház mindenütt vele volt!
Nagy, ormótlan tömegét vonatsebességnél is gyorsabban repítette elõre, és egykedvûen letelepedett mindenüvé, ahová csak nézett.
Hepzibah elméje nem volt hajlékony és benyomásokra érzékeny, mint Cliffordé, ezért nem is volt olyan alkalmas új élmények befogadására, mint az övé.
Clifford lelkének szárnyai voltak, õ viszont inkább növényi természetû volt, és nem élhetett volna sokáig, ha elszakítják gyökereitõl.
Így történt, hogy kettõjük eddigi kapcsolata pontosan a visszájára fordult.
Otthon õ irányította bátyját, és vigyázott rá, itt a bátyja irányította õt, õrködött felette; és láthatóan ritka, gyors és éles intelligenciával fogott fel mindent, ami új helyzetüket érintette.
A megrázkódtatás alkalmassá tette kemény, férfias helytállásra, s visszaadta szellemi erejét, vagy legalábbis olyan állapotot idézett elõ lelkében, amely ezekre emlékeztetett, bár lehetséges, hogy ez az állapot is betegségre vallott, s különben is csak ideig-óráig tarthatott.
Most megjelent a kalauz, és kérte a jegyeket; és Clifford, aki az útra pénzt is vett magához, egy bankjegyet tett a kezébe, ahogyan a többiektõl látta.
- Magának és a hölgynek? - kérdezte a kalauz.
- S meddig utaznak?
- Ameddig a vonat elvisz - szólt Clifford.
- Nem számít.
Csak kedvtelésbõl utazunk!
- Furcsa idõt választ kedvteléseire, uram! - szólalt meg egy szúrós szemû öregúr, aki velük szemben ült, fürkészve nézte õket, és szerette volna megtudni, kifélék.
- Énszerintem ilyen keleti szélben nemigen érzi jól magát az ember másutt, mint otthon, a kandalló tüzénél.
- Nem egészen értek egyet önnel, uram - szólt Clifford, udvariasan meghajolva az idõs úr felé, s mindjárt folytatta is a beszélgetést ott, ahol amaz abbahagyta.
- Nekem most épp ellenkezõleg, az jutott eszembe, hogy ez a csodálatos találmány, a vonat, azokkal a nagyszerû eredményekkel együtt, amelyeket mind gyorsaságban, mind kényelemben várni lehet tõle, arra van hivatva, hogy felszámolja az otthonhoz, a házi tûzhelyhez kapcsolódó avítt elképzeléseket, s valami jobbat hozzon helyettük.
- Uram, a józan ész nevében - kérdezte erre az idõs úr kissé sértõdötten -,hol lehet jobb dolga bárkinek, mint a saját társalgójában, a kandalló mellett?
- Ezeknek a dolgoknak nincs akkora értékük, mint amekkorát sokan tulajdonítanak nekik - válaszolta Clifford.
- Azt mondhatnánk róluk röviden és velõsen, hogy rosszul szolgáltak egy csenevész kis célt.
Úgy érzem, csodálatos módon megnövekedett és a jövõben csak még egyre növekvõ mozgási lehetõségeink szükségszerûen újra visszajuttatnak bennünket a nomádság állapotába.
Ön is tudja, uram, bizonyára szintén megfigyelte, hogy az emberi fejlõdés minden tekintetben körben forog; vagyis, hogy pontosabban és szebben fejezzük ki magunkat, egyre emelkedõ spirálist ír le.
Úgy gondoljuk, hogy egyenesen elõre haladunk, s minden lépéssel tökéletesen új helyzetet teremtünk, de valójában mindig visszatérünk olyasmihez, amit már rég kipróbáltak és elvetettek, megint ugyanazzal a dologgal találkozunk, csakhogy átszellemült, kifinomult formában, ideálissá finomodva.
A múlt semmi egyéb, mint kezdetleges, érzéki elõrevetítése a jelennek és a jövõnek.
Alkalmazzuk most már ezt az általános igazságot jelen vitánk tárgyára.
Az emberi nem életének korai szakaszában ideiglenesen összetákolt kalyibákban, ágakból rakott kunyhókban lakott, melyek oly könnyû anyagból voltak összerakva, mint a madárfészek, s amelyeket ott építettek, ha ugyan építettnek lehetett nevezni azokat az egy évszakra való tündéri, leveles-lombos lakhelyeket, amelyek inkább kinõttek a földbõl, semmint emberkéz alkotta õket, s mintegy maga a természet segített felállítani ott, ahol sok gyümölcs termett, vagy az erdõk, vizek halban, vadban bõvelkedtek; vagy talán még inkább ott, ahol az ember szépérzékének jobban kedvére volt az árnyék, a tó, erdõ és dombok alakja, hajlata, mint egyebütt.
Ennek az életmódnak volt varázsa, mely eltûnt létünkbõl azóta, amióta másképp élünk.
Valójában csak jelképezett valami önmagánál jobbat.
Bajjal járt ez a nomád életmód: éhség, szomjúság, esõs, szeles idõ, tûzõ napsütés, fárasztó, lábat felsebzõ menetelések csúf és kietlen vidékeken át, míg a termékenységükért és szépségükért kívánatos helyeket elérték.
Lám, a fejlõdés emelkedõ spirálisában mindettõl megszabadulhatunk.
Ez a vonat - ha csak zenévé hangolhatnánk a mozdony sípolását, s megszabadulhatnánk ettõl a csikorgástól és zakatolástól -, hát ez a legnagyobb áldás, amelyet eddig hozott számunkra az idõ sodrása.
Szárnyakat adomány, véget vet a zarándokút terhének s porának, átszellemíti az utazást!
Ha egyszer ilyen könnyen jutunk el egyik helyrõl a másikra, mi késztethet arra bárkit, hogy egy helyben tengõdjék?
S azután miért építene magának maradandóbb fészket, mint amelyet könnyen magával vihet?
Miért tenné magát fogollyá téglából, kõbõl, szúrágta fából emelkedõ falak között, ha éppúgy megengedheti magának, hogy sehol se lakjék, avagy, jobb értelemben, akárhol, ahol a vidék lakályossága és szépsége letelepedésre csábít?
Cliffordnak lángolt az arca, amíg elméletét kifejtette; sugárzott belõle lelkének ifjúsága, amitõl az öregség ráncai és fakó sárgasága egyszerre átlátszó maszkká lett.
A hancúrozó lányok elejtették labdájukat, és õt nézték.
Talán arra gondoltak, hogy mielõtt megõszült a haja, és szarkalábas lett a halántéka, bizonyára sok nõi szívbe bevésõdtek arcvonásai.
De jaj, az õ arcát nem látta nõi szem, amíg szép volt és fiatal.
- Én nem hiszem, hogy szebb lenne az élet - felelte Clifford újdonsült ismerõse -, ha mindenütt laknánk és sehol sem!
- Valóban nem hiszi? - kiáltott fel Clifford, hangjában szokatlan meggyõzõerõvel.
- Számomra oly világos, mint a nap, mikor világos vele az ég, hogy az emberi boldogság és fejlõdés útjában a legnagyobb akadályt és gátat épp ezek a habarccsal összeragasztott, ácsolt fával összetartott, cövekekkel összeerõsített tégla meg kõkupacok képezik, amelyeket az emberek sok gyötrõdéssel állítanak fel önnön kínzásukra, s azután otthonuknak neveznek!
A léleknek levegõ kell, tág és változó levegõs tér!
A tûzhely sarkában egészségtelen hatások gyûlnek fel, és megmérgezik az otthonok életét.
Nincs ártalmasabb levegõ, mint egy régi házé, melyet megmérgeznek elhunyt ükapáink és egyéb rokonaink.
Olyasmirõl beszélek, amit jól ismerek.
Mert közeli emlékeim között van egy bizonyos ház, egyike azoknak a hegyes tetejû (ennek hét ilyen teteje van), kiugró emeletû épületeknek, amilyeneket régi városainkban néha látni, egy ütött-kopott, csikorgó, nyikorgó, szuvas, penészes, piszkos, sötét, nyomorúságos vén börtön, a fõkapu fölött boltívû ablakkal, oldalán egy apró kis boltajtóval, s a ház elõtt egy nagy, mélabús szilfával.
Mármost, uram, valahányszor gondolataim erre a hétormú majorházra terelõdnek (oly különös ez, hogy nem hagyhatom említés nélkül), azon nyomban megjelenik elõttem egy idõsebb úr képe, avagy víziója, akinek az arckifejezése furcsán szigorú, tölgyfa karszékben ül, és halott, mozdulatlan halott, és az ingét csúf vérfolt szennyezi!
Halott, és a szeme nyitva, jelenléte, elmémben így él, megfertõzi az egész házat.
Soha nem tudnék ott egészségesen élni, sem boldog lenni, sem azt tenni és élvezni, aminek cselekvésére és élvezésére Isten teremtett!
Arca elkomorodott, s úgy tûnt, mintha összehúzódnék, összezsugorodnék, mintha újfent öreggé aszna.
- Nem, uram, soha - ismételte meg a szavát.
- Soha egy szippantás levegõnek sem tudnék örülni abban a házban!
- Azt már elhiszem - szólt az idõs úr, komolyan, lélekbe látó tekintettel vizsgálva Cliffordot.
- Gondolom, hogy nem, ha ilyesmi jár a fejében!
- Bizony nem - folytatta Clifford -, és fellélegzenék, ha azt a házat földig rombolnák, vagy felégetnék, hogy eltûnjék a föld hátáról, s a helyét is sûrûn bevetnék fûvel.
Nem mintha kedvem lenne oda valaha is visszamenni!
Mert, uram, minél távolabb kerülök tõle, annál inkább feléled bennem az öröm, az üde frissesség, szívem szabad dobogása, a lélek tánca, egyszóval, az ifjúságom igen, az ifjúságom, az ifjúságom - újra visszatér hozzám.
Nemrég, ma reggel, még öreg ember voltam.
Emlékszem, hogy a tükörbe néztem, s csodálkozva láttam õsz hajamat, a sok, mély vízszintes ráncot a homlokomon, az arcomat szántó barázdákat, és a szarkalábakat a halántékomon!
Nagyon hamar jött!
Elviselhetetlen!
Nincs joga a vénségnek, hogy ilyen korán érkezzék!
De most, öregnek látszom-e most?
Ha igen, a látszat hazudik, mivel - lelkemrõl lehullván a súlyos teher - úgy érzem, ifjúságom virágjában vagyok, elõttem az egész világ és az élet minden öröme!
- Remélem, így is lesz - szólt az idõs úr, aki most már egészen meg volt rökönyödve, s csak arra törekedett, hogy legalább elterelje kettejükrõl az utazók figyelmét, amit rájuk vont Clifford izgatott beszéde.
- Kívánom is önnek, szívembõl.
- Drága Clifford, az isten szerelmére, hallgass! - suttogta a nõvére.
-Mindenki azt hiszi, hogy megõrültél.
- Hallgass te, Hepzibah! - felelt rá a bátyja.
- Nem számít, akármit hisznek!
Nem vagyok õrült!
Harminc év óta elõször áradnak akadálytalanul a gondolataim, és elõször találok rájuk szavakat.
Kell beszélnem, és beszélek is!
Visszafordult az idõs úrhoz, és folytatta a beszélgetést.
- Igen tisztelt uram - szólt -, szilárd meggyõzõdésem, hogy a házi tûzhely és oltalmazó fedél kifejezések, amelyekrõl jó darabig úgy tartották, hogy szent dolgokat jelölnek, nem telik bele sok idõ, kivesznek a mindennapi használatból, s feledésbe merülnek.
Csak egy percre próbálja elképzelni, mennyi emberi gonoszság hullik szét, válik porrá ettõl az egy változtatástól!
Amit ingatlanvagyonnak nevezünk, az a biztos alap, amelyre fel lehet építeni egy otthont, az egyszersmind az a széles alapzat, amelyre a világ bûne és gonoszsága javarészt épül.
A legtöbb ember minden gazságra képes, nagy, magas oszlopot rak gonoszságból, amely kemény, mint a gránit, és lelkére is azután gránitsúllyal nehezedik, örök idõkig, csak azért, hogy megépíthessen egy nagy, homályos, kis kamrákra osztott majorházat, melyben õ maga meghal, utódai pedig szerencsétlenül élnek mindhalálig.
Saját oszló holttestét helyezi, mondhatnánk, a támasztógerendák alá, haragos szemöldökráncoló képét pedig belül a falra akasztja, s miután ekképp a ház balvégzetévé vált, még elvárná utódaitól, egészen legtávolabbi ükunokájáig, hogy boldogan éljenek a házban!
Nem beszélek badarságokat.
Épp ilyen házat látok most is lelki szemeim elõtt!
- Hát akkor, uram - szólt az idõs úr, aki mindenképp szeretett volna már megszabadulni ettõl a témától -, bizony senki sem kárhoztatja, amiért eljött onnét.
- A most születõ gyermekek már mind megérik - folytatta Clifford -, hogy ezek a szokások megszûnnek.
A világ sokkal finomabbá és átszellemültebbé válik annál, semhogy még sokáig tûrné az efféle szörnyûséget.
Még én is - pedig én meglehetõsen hosszú ideig visszavonultságban éltem, és kevesebbet tudok a fejlõdésrõl, mint a legtöbb ember -, még én is világosan látom egy közelgõ jobb kor csalhatatlan jeleit.
Például a hipnózis!
Mit gondol, nem fog-e az sok durvaságot eltávolítani az emberi életbõl?
- Szélhámosság! - dörmögte az idõs úr.
- Hát azok az asztalt kopogtató szellemek, amelyekrõl a kis Phoebe beszélt múltkoriban - szólt Clifford -, mi mások azok is, mint a szellemi világnak az anyagi valóság ajtaján kopogtató hírnökei?
S ez az ajtó valamikor szélesre tárul!
- Szélhámosság! - kiáltotta az idõs úr, akit nagyon felbosszantott a bepillantás Clifford metafizikájába.
- Én is szeretnem a botommal megkopogtatni annak az üres fejû fickónak a koponyáját, aki ezeket az ostobaságokat kitalálja!
- Azután az elektromosság, a démon, az angyal, a hatalmas fizikai erõ, a mindeneket átható értelem! - kiáltott fel Clifford.
- Vajon az is szélhámosság?
Nem úgy van, nem hiszem, hogy csak álmodtam volna: hogy az elektromosság révén az anyagi világ egyetlen nagy idegrendszerré változik, s ezer mérföldekre továbbítja a rezgést az idõnek alig észlelhetõ kis töredéke folyamán?
Vagy másképp, a kerek földgolyó egyetlen hatalmas koponyává változik, aggyá, amelyet értelem hat át!
Vagy még inkább, maga is gondolat, semmi más, mint tiszta gondolat, nem pedig anyag, mint eddig hittük!
- Ha a távírót érti - szólt az idõs úr, szemével a távíródrót felé intve, mely a vasút mellett párhuzamosan haladt -, hát az kitûnõ találmány, azaz, kitûnõ mindaddig, míg a gyapjúüzérek és a politikai spekulátorok kezükbe nem veszik.
Nagy találmány, uram, s különösen hasznos lehet bankrablók és gyilkosok felkutatásában.
- Ezt az oldalát a dolognak nemigen szeretem - válaszolta Clifford.
 Egy bankrablónak, vagy annak, akit maga gyilkosnak nevez, szintén megvannak a jogai, amelyeket felvilágosult emberségû és lelkiismeretû embernek annál inkább el kell ismernie, mivel a társadalom zöme hajlik arra, hogy kétségbe vonja õket.
Az olyan csaknem teljességgel szellemi eszközt, mint a távíró, magasztos, mély, örömteli és szent feladatok ellátására kellene fenntartani.
Szerelmesek küldjék egymásnak általa, akár minden órában, ahányszor csak óhajtják, szívük dobogását. Maine államból Floridába, olyan szavakkal, mint a szeretlek holtomig!
Megreped a szívem a szerelemtõl!
Elképzelhetetlenül szeretlek! S a következõ híradásban: Még egy órát éltem, s kétszeresen szeretlek!
Vagy, ha egy jó ember kihuny, távol levõ barátja üzenetet kaphatna, elektromos szikra révén, a megboldogult lelkek világából, amely értesíti: Barátod az üdvözültek közé került!
S a távol levõ férjnek ilyen üzenet érkeznék: E pillanatban érkezett egy halhatatlan lény Istentõl, akinek apja vagy! S abban a pillanatban mintha a kicsi hangja is elérne odáig, visszhangzik szívében.
De ami ezeket a szegény gonosztevõket illeti, a bankrablókat, akik végül is nem becstelenebbek, mint tíz ember közül kilenc, eltekintve attól, hogy nem gondolnak egynémely formalitással, és üzleteiket nem a szokásos pénztári órákban bonyolítják, hanem éjfélkor, s ezeket a gyilkosokat, ahogy ön nevezi õket, akiknek tettét az indítóok tulajdonképp sokszor megbocsáthatóvá teszi, sõt ha csak az eredményt tekintjük, egyiküket-másikukat a nép jótevõi között kellene ünnepelni, hát ami e szerencsétleneket illeti, én igazán nem örülök annak, ha most már egy anyag fölötti, csodálatos erõt is belevonnak a világméretû hajszába, amely a sarkukban van!
- Nem, ugye? - kiáltott fel az idõs úr, s erõsen a szemébe nézett.
- Nem! - felelte Clifford.
- Rettenetesen hátrányos helyzetbe hozza õket.
Például, uram, tegyük fel, hogy egy régi ház sötét, alacsony, gerendás mennyezetû, faburkolatú szobájában van egy halott, a karosszékben ül, ingmellén véres folt, s egészítsük ki hipotézisünket egy másik emberrel, aki kilép ebbõl a házból, mert úgy érzi, hogy fullasztóan eltölti a halott jelenléte, s végül képzeljük el, hogy menekül, ég tudja, hová, hurrikán sebességgel, vasúton!
Nos, uram, ha a menekülõ valamely távoli városban kiszáll, s az emberek, akikkel találkozik, már ott is mind ugyanarról a halottról fecsegnek, akitõl, hogy ne lássa és ne gondoljon rá, ily messzire szaladt, nem úgy gondolja-e maga is, hogy megsértették jogait?
Elrabolták tõle a menekvés városát, és ezzel, szerény véleményem szerint, mérhetetlen jogtalanságot követtek el ellene!
- Különös ember ön, uram! - szólt az idõs úr, szúrós szemét Clifford arcának egy pontjára szegezve, valósággal mintha bele akarná fúrni a tekintetét -, nem látok át a szándékán!
- Azt meghiszem! - kiáltott fel Clifford nevetve.
- Pedig, uram, átlátszó az, mint Maule forrásának vize.
De most gyere, Hepzibah!
Elsõ alkalomra eleget repültünk.
Most már szálljunk ki, telepedjünk meg a legközelebbi ágon, mint a madarak, s tartsunk tanácsot, hogy onnét hova szálljunk.
A vonat, véletlenül, épp akkor ért egy elhagyatott kis megállóhoz.
Felhasználva a rövid idõt, míg a vonat állt, Clifford kiszállt a kocsiból, és Hepzibah-t is magával vonszolta.
Alighogy kiszálltak, a vonat, a belsejében mozgó eleven élettel együtt, melyben Clifford csak az elõbb oly nagy feltûnést keltett, máris továbbrobogott, el a távolba, s egykettõre kis ponttá zsugorodott, amely a következõ pillanatban már el is tûnt.
A világ magára hagyta a két vándort.
Szomorúan, fáradtan néztek körül.
Nem messze tõlük fatemplom állt, mely fekete volt az öregségtõl, és igen gyászos látványt nyújtott kidõlt-bedõlt falaival, a romlás igen szomorú állapotában volt, ablakai betörve, az épület törzse végig kettéhasadva, s a szögletes torony tetejérõl himbálózva lógott le egy szarufa.
Távolabb egy parasztház állt, mely régies ízlés szerint épült, ugyanolyan tisztes fekete volt, mint a templom, s a teteje meredeken lejtett lefele a három emelet magas tetõéltõl embermagasságig.
Úgy látszott, nem lakik benne senki.
Egy halom, valamikor rendben felrakott fa maradványai voltak láthatók nem messze a kaputól, de már kihajtott a fû a szétszóródott faszilánkok és tuskók között.
Az apró szemû esõ ferdén hullott, a szél nem fújt vadul, csak erõsen és kitartóan, és hideg nedvessége csontig hatott.
Cliffordot egész testében rázta a remegés.
Kedélyállapotának szertelen élénksége, amely úgy elárasztotta gondolatokkal, ábrándképekkel s a szavak különös bõségével, és arra késztette, hogy beszéljen, beszéljen, csak hogy utat engedjen áradó ötletei tömkelegének - ez az élénkség most teljes mértékben alábbhagyott.
Azt az erõt és elevenséget a nagy izgalom szolgáltatta, amelyen átesett.
Most, hogy kikerült hatása alól, megint visszasüllyedt régi állapotába.
- Most már te vezess, Hepzibah! - mormolta tompa, akadozó szavakkal.
 Tégy velem, amit akarsz!
Hepzibah letérdelt a peronra, ahol álltak, és összekulcsolt kezét az ég felé emelte.
A lusta, nehéz, szürke felhõk eltakarták elõle, de ez az óra nem volt a hitetlenség órája, és nem volt alkalmas arra, hogy kétkedni lehessen, vajon van-e ég a felhõk mögött, s él-e a Mindenható Atya, aki onnét letekint ránk!
- Nagy Isten! - kiáltott fel szegény, ösztövér Hepzibah, majd egy percre szünetet tartott, hogy meggondolja, miért is imádkozzék. - Istenünk, Atyánk, nem vagyunk-e a gyermekeid?
Könyörülj rajtunk!
XVIII. Pyncheon kormányzó
Pyncheon bíró - míg két rokona oly kapkodó sietséggel menekült a helyrõl -ott maradt, és még mindig ott is ül a régi társalgóban, s ahogy mondani szokás, õrzi a házat, míg lakói távol vannak.
Történetünk most hozzá tér vissza, s a tisztes öreg házhoz, akár a bagoly, melyet riaszt a nappali fény, és siet visszabújni sötét odújába.
A bíró most már hosszú ideje nem mozdult el helyérõl.
Sem kezét, sem lábát nem mozdította, sem a tekintetét nem fordította el, egy hajszálnyival sem, a szobának abból a sarkából, amelyet ily mereven bámult - azóta sem, hogy Hepzibah és Clifford lépteinek nyikorgása elhalt az átjáróban, s maguk mögött óvatosan becsukták a kaput.
Óráját bal kezében tartja, de úgy megmarkolja, hogy a számlapot nem látni.
Ó, micsoda mélységes mély elmélkedés vette elõ!
Vagy, ha azt tételezzük fel, hogy alszik, a lelkiismeretnek mily gyermeki nyugalmára, az emésztõrendszernek mily egészséges jó mûködésére vall ez az álom, amelyet nem szakítanak meg apró rezzenések, görcsök, nyilallások, a légzõrendszerbõl eredõ trombitahangok, sõt a legkisebb lélegzési rendellenesség sem!
Az embernek vissza kell fojtania a lélegzetét, hogy megnyugtassa magát afelõl, lélegzik-e.
Nem hallani.
Az órája tiktakolását hallani, de a lélegzetét nem.
Üdítõ mély álom, valóban!
Még sem lehetséges, hogy a bíró alszik.
Nyitva van a szeme!
Egy oly gyakorlott politikus, mint õ, semmi körülmények között nem követné el azt a vigyázatlanságot, hogy nyitott szemmel elaludjék, hiszen valamely politikai ellenfél, vagy rossz indulatú bajkeverõ meglepheti ilyen helyzetben, és ha a nyitva maradt ablakokon át bekukucskál öntudatába, különös felfedezésekre juthat emlékeit, terveit, reményeit, félelmeit, gyengeségeit és erejének próbaköveit illetõen, melyekbe mindeddig nem engedett bepillantást senkinek.
Az óvatos emberekrõl azt mondja a közmondás, hogy fél szemüket, míg alusznak is, nyitva tartják.
Ez valóban bölcs dolog lehet.
De nem mind a kettõt! Az meggondolatlanság!
Nem, nem!
Egészen biztos, hogy Pyncheon bíró nem alszik.
De hát mégis furcsa, hogy a teendõkkel olyannyira elhalmozott úriember -akit különben mindenütt pontosságáról ismernek - ilyen sokáig elidõzzék egy régi, senki által nem látogatott majorházban, ahová pedig sohasem járt szívesen.
A tölgyfa karszék, igaz, ami igaz, nagy térfogatával könnyen csábíthatta maradásra.
Valóban jó tágas - és megfontolván, mily igénytelen korban formálták -, meglehetõs kényelmû szék, mindenesetre elegendõ ahhoz, hogy Pyncheon bírót se széltében, se hosszában ne szorítsa korlátok közé.
Nála testesebb ember is kényelmesen elférne benne.
Még családalapító õse, az, akinek képe a falon látható, vaskos angol alkatával, még õ sem lehetett olyan széles, hogy kiterjedése elért volna egyik karfától a másikig, sem ülepe nem foglalhatta el a szék ülõkéjének egész felületét.
De hát akkor is vannak ennél jobb és elegánsabb székek - mahagóniból, fekete diófából, rózsafából, rugózattal ellátva, damasztpárnákkal díszítve -, sokféle hajlással és számtalan találékony ötlettel kényelmessé tett s ugyanakkor a tunya kényelem csúf látszatát elkerülõ bútordarabok.
Számtalan ilyen karszék áll ama számos szalonban, ahol a bírót nyájas örömmel fogadnák.
Az édes mama tárt karokkal sietne üdvözlésére, szûz leánya pedig, bár az úr már benne van a korban - deres hajú özvegyember, ahogy mosolyogva nevezi magát -, a lány a saját kis kezével rázná fel székének ülõpárnáját, és ezer apró kedveskedéssel lenne azon, hogy a bíró jól érezze magát.
Kétségtelenül gazdag ember, és pályafutását szerencse kíséri.
Továbbá, mint mindenki más, õ is terveket szõ, éspedig - jogosan - sokkal fényesebbeket, mint a legtöbb embertársa, vagy legalábbis, amikor aznap reggel jólesõ félálomban hevert ágyán, még így tervezgetett; sorra elgondolta, mi tennivalója lesz a mai napon, majd azon gondolkodott, mit is várhat az elkövetkezõ tizenöt évben.
Akinek olyan rendíthetetlen az egészsége, mint az övé, eltekintve azoktól a kis kopásoktól, amelyek a kor velejárói, tizenöt-húsz év - sõt, talán huszonöt is - bízvást elõtte áll még.
Huszonöt év arra, hogy örülhessen városi és vidéki ingatlanainak, vasút- bank- és biztosítási részvényeinek és amerikai állampapírjainak, egyszóval, egész gazdagságának, amely akármi formában birtokában van, vagy még ezután hullik az ölébe; s mindezekkel együtt élvezze a közmegbecsülést, melyben már eddig is része volt, s a még nagyobb tisztességet, amely vár rá.
Bravó!
Kitûnõ!
Ennél többet nem is kívánhatna!
De hát még mindig ott üldögél a régi karszékben!
Ha néhány percét nem tudja hol elütni, miért nem megy inkább a biztosító társaság irodájába, ahogy bevett szokása, ott is elidõzhetne egy kissé valamelyik bõrpárnás karosszékben, meghallgathatná, milyen szóbeszédek járják a mai napon, s közben elejthetne egy-egy kurta, jelentõségteljes megállapítást, amely már holnap új szóbeszéd tárgya lesz!
Különben, nem ma lesz-e a bank igazgatósági ülése, amelyen szándéka szerint meg kell jelennie, és megbízás szerint elnökölnie kell?
Bizony, ma van, az ideje fel is van jegyezve egy kis kártyára, amely Pyncheon bíró jobb mellényzsebében található, vagy legalábbis ott kellene lennie.
Induljon hát oda, ott is nyugodtan elüldögélhet a pénzeszsákjain!
Éppen elég idõt elfecsérelt már ebben az öreg karosszékben!
Pedig ez a mai nap ugyancsak tevékeny napnak indult!
Elõször is beszélnie kellett Clifforddal.
A bíró számítása szerint erre elegendõ lett volna negyedóra, sõt valószínûleg kevesebb is, de tekintetbe véve, hogy elõbb Hepzibah-t kellett rávennie a dologra, és a fehérnépnek mindig túl sokat jár a nyelve, akkor is, amikor nem kellene - biztonságosabb volt fél órával számolni.
Fél óra?
Bíró uram, hiszen már a saját kiváló pontosságú kronométere szerint is két órája, hogy itt ül!
Pillantson csak rá, és gyõzõdjön meg róla a maga szemével!
Ó, hát nem vesz magának annyi fáradságot, sem a fejét nem hajtja le, sem a kezét nem emeli fel, hogy a hûséges, mindig jól járó óra a látókörébe kerüljön!
Úgy látszik, az idõ egyszeriben elvesztette fontosságát a bíró elõtt.
Vajon feljegyzéseinek többi pontjáról is megfeledkezett?
Miután a Clifford-féle ügyet elintézte, találkozni akart egy State utcai ügynökkel, aki azt ígérte, hogy nagy százalékos hasznot hozó és igen megbízható részvényekben tudná elhelyezni azt a néhány ezer dollárt, amely valahogy befektetésen kívül nála maradt.
A ráncos arcú, ravasz bankjegykalandor hiába vonatozik idáig!
Fél órával késõbb, a szomszéd utcában, ingatlant árvereztek, amely a régi Pyncheon birtok egy részét is magába foglalta, mivel eredetileg Maule kertjéhez tartozott.
Mintegy nyolcvan éve került más tulajdonába; de Pyncheon bíró szemmel tartotta, és minden vágya az volt, hogy visszacsatolhassa ahhoz a kis darab õsi földhöz, amely megmaradt még a hétormú ház körül; most azonban, míg tart ez a különös feledékenységi roham, minden bizonnyal felhangzottak már a visszavonhatatlan kalapácsütések, és az õsi örökséget idegen ember tulajdonába juttatták.
Persze lehetséges, hogy a rossz idõ miatt elhalasztották az árverést.
Vajon ez esetben odafárad-e majd a bíró a következõ alkalommal, és megtiszteli-e ajánlatával a kikiáltót?
Azután lovat is akart vásárolni saját személyes használatára.
Eddigi kedvenc lova ma reggel megbotlott a városba jövet, úgyhogy nyomban ki kell cserélnie.
Az õ nyaka értékesebb annál, semhogy testi épségét olyan bizonytalan tényezõktõl tegye függõvé, mint egy botladozó hátasló.
Ha mindezeket az ügyeket sikerül ideiében elintéznie, akkor esetleg elmegy egy jótékonysági társulat ülésére, amelynek pontos nevét bizony, sokirányú jótékonykodása közepette, el is felejtette; úgyhogy ha ott esetleg nem jelenhet meg, akkor sem történik semmi baj.
És ha a még sürgõsebb elintéznivalók csak egy kis idõt is hagynak neki rá, feltétlenül intézkednie kell, hogy Mrs. Pyncheonnak állítsanak másik sírkövet, mert a temetõõr legutóbb azt mondta neki, hogy a régi sírkõ megdõlt, sõt egész hosszában meg is repedt.
Példás feleség volt, a bíró úgy gondolja, ha eltekintünk idegességétõl, folyvást ömlõ könnyeitõl és a reggeli kávé körüli szeszélyeskedéstõl; s mivel oly hamar távozott e földrõl, igazán nem sajnál tõle egy új sírkövet.
Mindenesetre jobb, mintha egy sem kellett volna neki!
A tennivalók sorában ezután néhány gyümölcsfa megrendelése következett, egy ritka fajta, amelyet a következõ õszig szeretett volna vidéki rezidenciájára szállíttatni.
Ó, igen, vedd meg a fákat, bíró, mindenképpen, s legyen édes íze a szádban a baracknak!
Azután ennél valamivel fontosabb ügy következik.
Pártjának egy küldöttsége arra kérte fel, hogy áldozzon még néhány dollárt a választási hadjáratra eddigi adományain felül, mivel a lelkesedés kissé lelohadt.
A bíró nagy hazafi, hazájának sorsa a novemberi választásoktól függ, s különben sem kis dolog forgott kockán számára - amint azt már egyik elõbbi fejezetünkben is említettük - ezen a nagy játszmán.
Meg fogja adni, amit a küldöttség kér; sõt, bõkezûbb lesz, mint várják tõle; ötszáz dolláros csekket kapnak, és még többet is, ha szükséges.
Egy hervadó özvegy, akinek a férje Pyncheon bíró ifjúkori jó barátja volt, igen megható levélben tárja elébe kétségbeejtõ anyagi helyzetét.
Alig jut nekik száraz kenyérre is, neki és egyetlen lányának.
Már csaknem eldöntötte, hogy elmegy hozzá - igen, talán még ma -, ha akad rá ideje, s a zsebében egy kisebb bankjegy.
A következõ feladat az - de ennek aztán igazán nem tulajdonít különösebb fontosságot (amint tudják, vigyázni mindig kell, de túlzón aggódni ostobaság egészségünket illetõleg) -, tehát a következõ feladat az lenne, hogy megkérdezze háziorvosa véleményét.
Az ég szerelmére, mirõl?
Nos hát, a szimptómákat elég nehéz körülírni.
Semmi különös, ugyebár, csupán egy kissé homályos látás és szédülékenység?
- Avagy bizonyos kellemetlen fulladás, eltömõdés, csuklás, vagy érdesség a thorax táján, ahogy az anatómusok mondják?
Vagy csak szívének meglehetõsen erõs dobogása, kalimpálása, amelybõl ugyan az orvosok semmi komolyabbra nem következtethetnek, csak arra, hogy Pyncheon bírónak helyén van a szíve?
Semmiség, nem kell vele törõdni.
A doktor valószínûleg elmosolyodik, amikor szakértõ fülével meghallja ezeket az apró-cseprõ panaszokat; a bíró visszamosolyog rá, s ahogy a szemük találkozik, mind a ketten jóízûen felkacagnak!
No de fütyül az orvosi tanácsra!
Sohasem lesz rá szüksége!
De kérem, bíró uram, nézzen már az órájára!
Hogyan? Egy pillantásra sem méltatja?
Tíz perc, és itt a vacsoraidõ!
Csak nem feledkezett meg arról, hogy a mai vacsora a legfontosabb minden vacsorák között, amelyeket valaha is elköltött?
Igen, a legeslegfontosabb; jóllehet, eléggé kimagasló pályafutása során fényesnél fényesebb banketteken egyre rangosabb helyet kapott az asztalnál, közeledvén az asztalfõhöz, s ünnepi ékesszólással töltve be a Webster magával ragadó orgonabúgását visszhangzó füleket.
A mai azonban nem ilyen ünnepélyes vacsora.
Csupán tíz-tizenkét barát gyûlik össze az állam különbözõ kerületeibõl, rendkívüli jellemû és befolyású férfiak, akik csaknem alkalomszerûen találkoznak egyik közös barátjuk házánál, ki is szintén rendkívül elõkelõ ember, s csak alig valamivel látja õket elõkelõbben vendégül, mint ahogy maga is szokott vacsorázni.
Semmi francia divatú étel, de azért minden kitûnõ.
Gyenge galamb, ha jól értesültünk, továbbá lazac, teknõc, vadkacsa, disznósült, angol bárány és más efféle komoly ínyencfalatok zömök vidéki urak ízlése szerint, amilyenek e tiszteletre méltó személyiségek.
Egyszóval, az évszak minden csemegéje, s hozzá régi madeirabor, igen jó márka, amely mindig az asztal büszkesége volt, sok-sok éven át: Juno.
Fenséges, mennyei zamatú, erõs, jótékony, és csalóka hatású bor ez; palackba gyûjtött boldogság, tetszõleges felhasználásra tárolva, aranyszín folyadék, folyékony aranynál is drágább, oly ritka és becses, hogy öreg borivók mindig fölemlegetik a napot, amelyen ezt kóstolhatták!
Elûzi a szívfájdalmat, s nem okoz fõfájást!
Ha a bíró csak egy pohárkával felhajthatna belõle, bizonyára mindjárt lerázná magáról ezt az érthetetlen zsibbadt lustaságot, amely (ugyanis a mondott tíz perc letelt, s még öt ráadásnak), amely tehát illetlen késlekedõvé teszi a mai fontos vacsorán.
Ez a bor épp hogy csak fel nem támasztja a halottakat!
Nem inna egy kortyocskát, bíró úr?
Ó, jaj, ez a vacsora!
Igazán elfelejtette volna valódi célját?
Akkor hadd súgjuk a fülébe, hogy abban a pillanatban felugorjék székérõl, amely, úgy látszik, igazán el van varázsolva, akár a comus-i, vagy az, amelyben az ön ükapját ejtette foglyul a Kaszás.
De a becsvágy talizmán, nagyobb ereje van minden varázslatnál.
Ugorj talpra, Pyncheon bíró, menj sietve végig az utcákon, s törj rá a társaságra, hadd kezdjenek hozzá az evéshez, mielõtt szétfõ a hal!
Csak rád várnak, és bizony nem áll érdekedben, hogy megvárasd õket.
Ezek az urak - te tudod a legjobban! - nem ok nélkül gyûltek össze az állam minden részébõl.
Gyakorlott politikusok mind egy szálig, és pontosan értik, hogy kell alkalmazni azokat a megelõzõ eljárásokat, amelyek a néptõl, tudta nélkül, elrabolják azt a jogát, hogy maga válassza meg vezetõit.
A nép hangja lehet olyan hangos, mint a mennydörgés a legközelebbi kormányzói választásokon, mégsem lesz más, mint visszhangja annak, amit ezek az urak az ünnepien terített asztal mellett titokban megbeszélnek.
Azért találkoznak, hogy eldöntsék, ki legyen az új jelölt.
Ez a kis csoport furfangos tervezõ kezében tartja az elnökjelölõ pártgyûlést, azon keresztül pedig irányíthatja az egész pártot.
És hol találhatnának arra érdemesebb jelöltet nálánál, bölcsebbet, gyakorlottabbat, valakit, aki nevezetesebb lenne liberális emberszeretetérõl, mint õ, aki egész életében hívebb lett volna a megbízható és mérsékelt elvekhez, aki több hivatalos megbízatásban állta meg a helyét, egyéni életére nézve is feddhetetlenebb volt, többet áldozott már eddig is a közjóra, s õsi származása révén mélyebben gyökerezett volna a puritán hitben és mindennapi gyakorlatban, mint õ -, hol van még egy ember, akit így a nép elé állíthatnak, aki a fõ- fõ vezetés megkövetelte tulajdonságokat ilyen nagyszerûen egyesíti magában, mint az elõttünk ülõ Pyncheon bíró?
Rajta, siess hát!
Tedd meg, ami rajtad múlik!
A fényes jutalom virága, amelyért fáradoztál, küzdöttél, kapaszkodtál és csúsztál-másztál, elõtted van, csak le kell szakítani!
Menj el a vacsorára! - üríts egy-két poharat a nemes borból, suttogd el fogadkozásaidat, amilyen halkan csak tudod! -, s úgy állsz fel az asztaltól, érdemileg, mint dicsõ jó államunk kormányzója!
Jaffrey Pyncheon, Massachusetts állam kormányzója!
Hát nem elég tüzes és hathatós szíverõsítõ számodra ez a bizonyosság?
Fél életed egyedüli nagy célja volt, hogy ezt elérhesd.
És most, amikor már semmi más nincs hátra, mint hogy megadd beleegyezésed jelét, miért ülsz most ilyen nehézkesen ükapád tölgyfa székén, mintha mégis inkább ezt választanád a kormányzói szék helyett?
A halott Fatörzs Király meséjét mindenki ismeri, de hát a mai nyüzsgõ korban az õ rokonai bizony kihullanának a versengésbõl, amely egy állam választott vezetõje tisztségért folyik.
Kérem! a vacsoráról most már végleg elkésett!
Galamb, lazac, teknõs, erdei szalonka, fõtt pulyka, dél-angliai bárány, disznósült, marhasült mind elfogyott, vagy csak maradványai vannak, hozzá langyos sült krumpli és hideg, zsíros kérgû mártások.
A bíró, ha semmi mást nem is ér el ezen az estén, késével-villájával is csodákat mûvelt volna.
Õ volt az, tudják, akirõl azt szokták mondani, hogy a Teremtõ nagy emberré tette, a vacsora viszont nagy farkassá.
Hiába, azok, akik oly terjedelmes részt kaptak az érzéki létbõl, mint õ, az étkezesüket tekintve mind egy kis elnézésre szorulnak.
De most az egyszer a jó bíró elkésett a vacsoráról!
Sõt, attól tartunk, már arról is, hogy a bornál csatlakozzék a társasághoz!
A vendégek kipirultak, és jó kedvükben vannak, már lemondtak a bíróról, és mivel azt gondolják, hogy átállt a "szabad föld"-pártiakhoz, megállapodnak egy másik jelöltben.
Ha barátunk most beállítana közéjük kimért léptekkel, tágra nyílt tekintettel, mely egyszerre indulatos és közönyös, egyszeriben lehûtené ezt a nagy jókedvet.
De nem illenék Pyncheon bíróhoz, aki általában oly kényes az öltözékére, hogy akkora piros vérfolttal ingmellén asztalhoz üljön.
Igaz is, hogy került az oda?
Csúf látvány, annyi szent, és a legokosabb, amit tehetne, az lenne, hogy nyakig begombolja a kabátját, s átvéve lovát és kocsiját a béristállónál, hazahajtasson, amilyen gyorsan csak tud.
Ott megihatna egy-két pohárka pálinkát vízzel, ehetne egy kis báránysültet, bifszteket, valami sült szárnyast, vagy más hirtelen összeütött kis uzsonnát-vacsorát, s utána legjobb lenne, ha otthon töltené az estét, a kandalló mellett.
Sokáig sütögetheti a papucsait, míg kiûzi belõlük a dermesztõ fagyot, amellyel ez a csúf, ósdi ház áthatotta minden erét.
Fel hát, Pyncheon bíró, rajta, rajta!
Igaz, vesztettél egy napot.
De holnap itt a másik!
Vajon holnap felkelsz-e jókor, hogy kihasználd az idõt, amennyire lehet?
Holnap!
Holnap!
Holnap!
Mi, akik élünk, megtehetjük, hogy holnap jókor felkelünk.
De õrá, aki ma meghalt, nem virrad elõbb új nap, mint a feltámadáskor.
Közben a szoba sarkaiból terjedni kezd a borongó félhomály.
A magas bútorok árnyéka egyre sötétebb, s elõször élesebbé válik körvonaluk, majd lassan elmosódik, mintegy a feledés sötétszürke árjában, amely lassan kúszik fölfele a különféle tárgyakon, s azon a magányos emberi alakon, amely középütt ül.
A sötétség nem kívülrõl hatol be, egész nap itt ólálkodott, és most, felhasználva a neki rendelt idõt, hatalmába kerít mindent.
A bíró merev, rendkívül fehér arca azonban nehezen oldódik fel az általános szürkeségben.
A fény egyre halványodik.
Mintha újabb két marok sötétséget hintenének szét a szobában, nem szürke már, koromfekete minden.
Ahol az ablak van, meg lehet különböztetni egy halvány foltot, nem világosság, még csak nem is derengés, bármi szó, amely fénnyel kapcsolatos, sokkal élénkebbet idéz ennél az alig kivehetõ inkább csak sejtésnél, hogy azon a helyen ablak van.
Vagy eltûnt már az is?
Nem! - mégis! - mégse!
Az az olajos fehérség azonban - kénytelenek vagyunk megkockáztatni ezt a szokatlan szókapcsolatot -, Pyncheon bíró arcának olajos fehérsége még mindig ott világlik.
Arcvonásai eltûntek, csak a sápadtság maradt meg.
És most? Milyen most?
Nincs ablak!
Nincs arc!
Végtelen, áthatolhatatlan feketeség ereszkedett látásunk elé!
Hol van a mindenség?
Morzsánként szétfoszlott; a káoszban lebegünk, és a gazdátlan szél fel-feltámadó süvöltésére figyelünk, amely sóhajtva, panaszkodva jár az egykori világ hûlt helyén!
Más hangot nem is hallani?
De hallani még egy hangot, félelmetes hangot.
A bíró órája tiktakol, amelyet azóta is kezében tart, hogy Hepzibah kiment a szobából Cliffordot elõkeríteni.
Akármi lehet az oka, az Idõ érverésének ez a kis, halk, szüntelen lüktetése, melynek apró kattanásai oly buzgó szabályossággal ismétlõdnek Pyncheon bíró mozdulatlan kezében, olyan rémületet kelt, aminõt nem lelünk fel a helyszín egyetlen más részletében sem.
De hallgassuk csak!
Az utóbbi szélfuvallat hangosabb volt, mint a többi, és másképp is hangzott, mint az az unott és mogorva hang, amely önmagát siratta, és lehangoltságot terjesztve hasonló érzéseket keltett az emberekben is teljes öt napon át.
A szél megfordult!
Zúgva csap le északnyugat felõl, megragadja a hétormú ház gerendázatát, s úgy megrázza, mint a birkózó, amikor ki akarja próbálni ellenfelének erejét.
Most újra, s megint újra támad az erõteljes szél!
A vén ház megnyikordul, és sok hangon üvöltõ, de érthetetlen választ ad füstös torkán át (a széles kémény nagy légaknáját értjük), részben panaszt emelve a durva szélre, részben, ahogy másfél évszázados ellenfelével szemben illik, kihívó daccal.
Morajló zaj hallatszik a kandalló ajtaja mögül.
Benn becsapódik egy ajtó.
Valószínûleg nyitva maradt az egyik ablak, vagy kinyitotta egy vad szélroham.
Aki nem tapasztalta, nem is tudja elképzelni, milyen csodálatos hangszerei a szélnek e régi, fából épült majorházak, hogy tele vannak különleges zajokkal, melyek rögtön felélednek, énekelve, sóhajtozva, zokogva, sikoltva, kõtörõ kalapácsokkal kalapálva - visszhangosan, de súlyosan valamelyik távoli kamrában -, méltóságteljes léptek hangját dobogtatva az ajtók elõtt, fel-le suhogva a lépcsõkön titokzatos merev selyemsuhogással - akárhányszor a vihar nyitva talál egy ablakot, és be tud jutni rajta.
Ó, ha nem csupán szellemünkkel volnánk jelen!
Elgondolni is rossz!
Kísérteties a szél visszhangzó jajongása végig az üres házon, a bíró hallgatása, amint a sötétben ül láthatatlanul, és órájának kitartó ketyegése!
Ami a bíró láthatatlanságát illeti, az hamarosan megváltozik.
Az északnyugati szél megtisztította az eget a felhõktõl.
Világosan látni az ablak körvonalait.
Üvegén át homályosan bevetítõdik a fekete, csomókba összeálló falombok ingása a ház elõtt, látni amint szüntelenül, szabálytalanul mozognak az ágak, s majd itt, majd ott átkukucskál rajtuk egy-egy csillagsugár.
Ezek a felcsillanó, halvány fények bármely más tárgynál könnyebben villantják fel a bíró arcát.
De lám, most még erõsebb lesz a fény.
Figyeljük csak ezüstös táncát a körtefa tetején, majd egyre lejjebb, most már végig az ágszövevényben, míg végül, mozgó résein át, a szobába is ferdén behullanak a hold sugarai.
Táncolva bevilágítják a bíró alakját, s látható, hogy a sötétség órái alatt sem mozdult el helyérõl.
Játszva hajkurásszák az árnyékokat mozdulatlan vonásain.
Megcsillogtatják az óráját is.
Úgy markolja az órát, hogy számlapját nem látni, de mi tudjuk, hogy a hûséges mutatók most összeértek; ugyanis a városház órája éjfelet üt.
Az olyan határozott, kemény és értelmes ember, mint Pyncheon bíró, nem sokkal többet törõdik az éjféli tizenkét órával, mint a déli tizenkettõvel.
Bármily nagyfokú hasonlóságot mutathattunk is ki a megelõzõ lapokon közte és puritán õse között, ebben az egy dologban különböztek egymástól.
A két évszázaddal azelõtt élt Pyncheon, akárcsak minden kortársa, bevallása szerint komolyan hitt abban, hogy a szellemek hatással vannak életünkre, bár úgy vélte, elsõsorban átkos hatással.
A ma élõ Pyncheon, aki ama karosszékben ül, nem hisz az efféle badarságokban.
Legalábbis néhány órával ezelõtt még ezt vallotta.
Azért hát az õ haja nem is áll égnek, ha azokat a történeteket hallja, melyeket még abban az idõben meséltek, mikor a kandalló körül padok voltak, öreg emberek ültek rajtuk, az elmúlt idõ hamujában kutatva, s elõkotorva onnét, mint égõ parazsat, egy-egy régi regét, történeteket, amelyeket õsei házának épp errõl a szobájáról mondtak.
Ezek valóban olyan hihetetlenek, hogy ma már a gyerekeket sem lehetne velük ijesztgetni.
Miféle értelem, bölcs utalás vagy tanulság - amely nélkül jó kísértethistória sem képzelhetõ el - lehet például abban a nevetséges elképzelésben, amely szerint éjfélkor minden valaha élt Pyncheonnak a társalgóba kell gyûlnie?
S vajon miért?
Nos, hogy lássák, vajon családalapító õsük arcképe még mindig ott függ-e a falon úgy, ahogy végrendeletében meghagyta!
Ó, hát megéri ezért kikelni a sírból?
De mi mégis kísértést érzünk arra, hogy eljátsszunk ezzel az ötlettel.
A szellemhistóriákat ma már úgyis aligha lehet komolyan venni.
Így hát a Pyncheonok családi összejövetelét félig játéknak szánjuk.
Elsõnek a család õse érkezik fekete köpenyben, csúcsos fövegben, buggyos térdnadrágban, derekán bõrövvel, mely vasmarkolatú kardját tartja, kezében hosszú bot, amilyet magas kort megért urak szoktak magukkal hordani, részben a méltóságteljes külsõ kedvéért, részben azért, hogy rá támaszkodjanak.
Felnéz a képre; anyagtalan lény, s képmását nézi!
Minden rendben.
A kép még ott van.
Az elhatározást, mely agyában megszületett, tiszteletben tartották mindmáig, amikor õ maga már rég fûvé lett a temetõben.
Nézzék!
Felemeli árnyékkezét, s megpróbálja elmozdítani a kép keretét.
Meg se mozdul!
De elmosolyodik-e erre?
Nem, inkább mintha a szemöldökét ráncolná, halálos komolyan, és elsötétülnének szellemvonásai.
A szigorú ezredes haragszik!
Elégedetlensége oly erõs, hogy kivehetõbbé teszi arcát, amelyen azonban így is átsüt a hold fénye, s ott táncol mögötte a falon.
Ádáz haraggal rázza a fejét, és hátat fordít a képnek.
Itt jönnek a többi Pyncheonok, az egész nemzetség, mintegy hat generáció, egymást lökdösve és taszigálva, hogy mind láthassák a képet.
Idõs férfiakat, nagyasszonyokat látunk, papokat - ruházatukon és arckifejezésükben még mindig puritán merevség -, egy vörös kabátos tisztet a francia háborúból; és ott jön a száz éve élt boltos Pyncheon is, fodros kézelõje most is visszahajtva a csuklójáról, s itt látható a parókás, brokátba öltözött úr, a mûvész legendájának szereplõje, a szépséges, ábrándos Alice-szal karján, aki nem hoz magával büszkeséget sírjából, hova szûzen tért meg.
Mind a képkeretet rázzák.
Mit keresnek itt ezek az emberi árnyak?
Most egy anya felemeli gyermekét, hogy kis kezével az is megérintse a képet!
Úgy látszik, van valami titok a kép körül, ami ily nagyon izgatja ezeket a szegény Pyncheonokat, mikor már nyugodniuk kellene.
Ugyanakkor a szoba egyik sarkában áll egy középkorú ember, bõrzekét visel és térdnadrágot, s egyik oldalzsebébõl mérõléc áll ki; ez kinyújtott karjának mutatóujjával a szakállas ezredesre és utódaira mutat, bólogat, csúfolja, utánozza õket, s végül féktelen, bár füllel nem hallható kacagásban tör ki.
Képzeletünket szabadjára engedvén ebben a tarka felvonulásban, részben elvesztettük mérséklõ és irányító képességünket.
Ez lehet az oka, hogy oly valakit pillantunk meg látomásunkban, akit nem vártunk volna ide.
A sok õs között egy fiatal ember is van, a legújabb divat szerint öltözve; fekete szalonkabát van rajta, melyrõl szinte teljesen hiányoznak a kabátszárnyak; szürke nadrág, kamáslis lakkcipõ, mellényén keresztben finom mûvû aranylánc, kezében pedig vékony, ezüstfejû, bálnacsont sétapálca.
Ha délben találkoznánk vele, Jaffrey Pyncheon fiaként üdvözölnénk, õ lenne a bíró egyetlen életben maradt fia, aki az utóbbi két évet külföldi utakon töltötte.
De ha még életben van, hogy kerül ide szellemárnya?
S ha mégis meghalt, micsoda óriási szerencsétlenség!
A régi Pyncheon örökség, azzal a nagy vagyonnal együtt, amelyet ez ifjú apja gyûjtött, akkor kire is szállna?
Szegény félbolond Cliffordra, az ösztövér Hepzibah-ra, és Phoebére, a falusi kislányra!
De íme, még nagyobb csoda!
Hihetünk-e a szemünknek?
Egy zömök, idõsebb úr is megjelent a szellemek körében, elõkelõ, tiszteletet gerjesztõ külsõvel, fekete kabátban és pantallóban, amely kényelmesen bõ szabású - általában egész megjelenését kényesen választékosnak nevezhetnénk, ha nem lenne egy nagy, bíborszínû folt hófehér nyakkendõjén, amely ingére is átterjed.
Pyncheon bíró-e ez, vagy talán mégsem?
Már hogy lehetne a bíró?
Határozottan látjuk alakját, amennyire a csalóka holdsugarak határozottan láttatnak bármit is, amint még mindig a tölgyfa karszékben ül!
Nos hát, akárki is ez a jelenés, õ is odalép a képhez, úgy látszik, mintha igyekeznék felemelni a keretét, s bepillantani alája, aztán elfordul, arcán szakasztott oly sötét szemöldökráncoló haraggal, mint ükapja képén.
Azt a fantasztikus jelenetet, amelyet itt körvonalaztunk, semmiképp ne tekintsük történetünk lényeges részének.
Csupán a reszketõ holdsugarak csábítottak erre a rövid kicsapongásra; ezek kéz a kézben táncolnak az árnyékokkal, s visszaverõdnek a tükörben, amely, amint tudják, mindig egyfajta ajtó, avagy folyosó a szellemi világba.
Továbbá pihenésre is szükségünk volt, mert túl soká szemléltük a széken ülõ alakot és semmi mást.
A vad szél is furcsán összekavarta és halomra döntögette a gondolatainkat, anélkül, hogy eltéríthette volna õket egy bizonyos középponttól, amely körül csoportosultak.
A mozdulatlan bíró ólomsúllyal nehezedik lelkünkre.
Soha nem moccan többé?
Megõrülünk, ha nem moccan!
Hallgatása mélységét legjobban érzékelteti, ahogy a hold egy sugarában a bíró lába elõtt, mily zavartalanul ül egy egérke a hátsó lábain, s mintha azon gondolkoznék, hogy induljon felfedezõútra ebben a nagy halom sötétségben.
Ó, mitõl ijedt meg a kis egér?
Egy nagy, vén macska ábrázata jelent meg az ablak mögött, úgy látszik, ott is fog ülni egy darabig önkéntes õrként.
Ez a macska oly csúf, ránézni is rossz.
Vajon semmi több, csak egérre lesõ macska, avagy az ördög, s egy ember lelkéért jött?
Bárcsak elkergetnénk onnét!
Istennek hála, az éjszaka hamarosan véget ér!
A holdsugarak már nem ragyognak olyan ezüstösen, és az árnyékok sem olyan mélyfeketék már, melyek közé hullanak.
Sápadnak, már csak szürkék, nem feketék, s a viharos szél is elcsitult.
Hány óra van?
No, az óra végre elhallgatott; a bíró feledékeny ujjai elmulasztották felhúzni tíz órakor, amint szokása volt, azaz egy félórával lefekvés elõtt - így aztán lejárt, öt év óta most elõször.
De a világ nagy órája továbbra is mûködik.
A sivár éjszaka - mert, ó, milyen sivárnak tûnik, visszanézve rá, kísértetek járta pusztasága! -, az éjszaka üde, áttetszõ, felhõtlen reggelnek adja át helyét.
Áldott, áldott fényesség!
A nappali fény - még az a vékony sugárnyi is, ami utat talál belõle e mindig sötét társalgóba - az egyetemes áldás részének tûnik, amely a gonoszt semmivel teszi egyenlõvé, s minden jóságot lehetségessé, minden boldogságot elérhetõvé tesz.
Vajon felkel-e Pyncheon bíró a székrõl, melyben ül?
Kimegy-e a házból, hogy a nap korai sugarai homlokára süssenek?
Vajon a mai napot - amelyre Isten mosolyogva néz, amelyet megáld, s úgy adja az embereknek -, vajon ezt jobb szándékkal kezdi-e, mint azt a sok-sok napot, melyet elfecsérelt?
Vagy tegnapról megmaradt gondos terveit ma is oly makacsul õrzi-e szívében, s oly buzgalommal forgatja fejében, mint mindig?
Az utóbbi esetben sok tennivaló várja.
S vesz-e magának egy idõsebb úrhoz illõ nyugodt hátaslovat?
Sikerül-e rábeszélnie a Pyncheon-föld új tulajdonosát, hogy lemondjon az üzletrõl az õ javára?
S vajon elmegy-e a háziorvosához, és kap-e tõle olyan gyógyszert, amely megóvja, hogy fajtájának dicsõsége és biztos menedéke legyen a pátriárkakor legvégsõ határáig?
S mindenekelõtt, sikerül-e Pyncheon bírónak kimentenie magát a tiszteletre méltó barátokból álló kis társaság elõtt, s meggyõzni õket arról, hogy az ünnepi asztalnál valóban nem jelenhetett meg, s oly teljes mértékben visszanyerni a bizalmukat, hogy mégis Massachusetts kormányzója váljék belõle?
És miután elérte mindeme nagy célokat, a kényszeredett jóakaratnak ugyanazzal a kánikulába illõ mosolyával járja-e továbbra is az utcákat, amely oly fülledt, hogy még a legyeket is odacsalja fürödni benne?
Vagy pedig, az elmúlt nap és éj síri magánya után, alázatos, bûnbánó emberként távozik innét, szelíden, szomorúan, nem keresve a maga hasznát, visszariadva a világ megbecsülésétõl, alig mervén szeretni Istent, de annál bátrabban szeretve embertársait, s megtesz ezentúl értük mindent, ami tõle telik?
S az áljóakarat felháborító vigyorgása, az arcátlan színlelés, a gyûlöletes hamisság helyett szelíd szomorúságot tükröz-e majd az arca, amint jár-kel, megtört szíve, õszinte megbánása jeléül?
Azt hisszük ugyanis, hogy ennek az embernek, akármennyi dicsõ érdemet is halmozott föléje, valami nehéz bûn terheli lelke mélyét.
Kelj fel, Pyncheon bíró!
A reggeli napsütés átragyog a leveleken, s ámbár szent és szépséges, nem kerüli el az arcod.
Kelj fel, te agyafúrt, kitanult, önzõ, kõszívû képmutató, és válassz, akarsz-e még ravasz, kitanult, önzõ, kõszívû és képmutató lenni, vagy kiirtod bensõdbõl mindezeket a bûnöket, ha mindjárt utolsó csepp véredbe kerül is.
Nyomodban a Bosszúálló!
Kelj fel, mielõtt késõ lenne!
Hogyhogy!
E legvégsõ sürgetésre se mozdulsz?
Nem, egy jottányit sem?!
S íme, itt egy légy - közönséges házi légy, amilyen az ablaküvegen szokott döngeni -, már megérezte Pyncheon kormányzó szagát, elõbb a homlokára száll, azután az állára, most pedig, irgalmas ég!
Fölfele mászik az orrán, egyre közeledve a kis híján nagyúr tágra nyílt szeméhez!
Hát nem tudod elhessenteni a legyet?
Ennyire rest lettél?
Te, aki tegnap még oly sok tervet forgattál agyadban!
Ilyen gyenge vagy, aki oly hatalmas voltál?
Már egy legyet sem tudsz elkergetni?
Hát akkor ezennel leteszünk rólad!
Figyeljünk csak!
Megszólalt a bolti csengõ.
Olyan órák után, mint az utóbbiak, amelyeken át súlyos történetünket vonszoltuk, jó érzés, ha eszünkbe idézik, hogy létezik még az élõ világ, és hogy némiképp még ez az öreg, elhagyott udvarház is kapcsolatot tart vele.
Mindjárt szabadabban lélegzünk, most, hogy Pyncheon bíró mellõl kijutunk az utcára, a hétormú ház elé.
XIX. Alice virágai
A vihar utáni napon az egész szomszédságból Venner bácsi volt az elsõ, aki kimozdult az utcára, egykerekû taligáját tolva.
A Pyncheon utca, amely a hétormú ház elõtt húzódott, sokkal kellemesebb látványt nyújtott, mint amennyire az az alacsonyabb néposztály fából készült lakásaival, a gyér sövényekkel szegélyezett mellékutcától általában elvárható.
A természet azon a reggelen édes kárpótlást nyújtott az elmúlt barátságtalan öt napért.
Érdemes volna csupán azért születni, hogy felnézzünk a tág, áldást osztó égre - már amennyi látható volt belõle a házsorok között -, amelyet újra betöltött a sugárzó napfény.
Minden tárgy kellemes volt a szemnek, akár csak úgy nagyjából súrolta tekintetével az ember, akár közelrõl, aprólékosan vette szemügyre.
Ilyenek voltak például a járda kisebb-nagyobb, tisztára mosott kavicsai, s még az eget tükrözõ pocsolyák is az úttest közepén; és a fû, amely frissen és zölden sarjadt végig a kerítések mentén, ha pedig bekukucskált az ember a kerítés fölött, a sokféle viruló kerti növény is, amelyeket ott láthatott.
A veteményeskertek hasznos felvirulással örvendeztek bõ nedvû, burjánzó elevenségükben.
A Pyncheon szilfa is, hatalmas lombozatával, csupa élet volt, itta magába a reggeli napfényt s az édes szellõt, amely zöld terében játszadozott, és mind egyszerre suttogásra indította ezer levélnyelvét.
Ez az öreg fa, úgy látszik, kár nélkül úszta meg a vihart.
Ágai mind épen maradtak, még leveleit sem szaggatta le a szél, s egész lombja frissen zöldellt - kivéve egyetlenegy ágat, ez ugyanis azzal a hirtelen színváltozással, amellyel a szilfa elsõnek szokta megjósolni a közelgõ õszt, színtiszta arannyá változott.
Olyan volt, mint az arany ág, amely Aeneasnak és a szibillának megnyitotta Hádész kapuját.
Ez az egyetlen, rejtélyes ág épp a hétormú ház bejárata elõtt ingott, és oly közel hajolt a földhöz, hogy akármelyik járókelõ letörhetné, ha lábujjhegyre áll, és felmutathatta volna a kapuban, arra való jogának jeléül, hogy betekinthet a ház titkaiba.
Itt is megnyilvánult, mennyire csal a látszat, mert a tisztes öreg ház tulajdonképpen igen hívogatónak tûnt kívülrõl, s azt a képzetet keltette a szemlélõben, hogy minden bizonnyal fényes és boldog története örömmel tölti el az emberek szívét, ha a kandallónál elmesélik.
Ablakai vidáman csillogtak a rézsútos napsütésben.
A moha itt is, ott is felvillanó zöld foltjai és vonalai az otthonosság és a Természettel való rokonság jeleként hatottak, mintha ez az emberi lakhely, éppen régiségénél s a megszokás erejénél fogva, eggyé olvadna az évszázados tölgyfákkal vagy a környezet hasonló jellegzetességeivel, amelyeket õsrégi fennállásuk után most már a szépség joga is õriz.
Ha valami élénk képzeletû ember menne el a ház elõtt, újra és újra visszafordulna, és alaposan szemügyre venné az egészet: a sok ormot, csúcsot, az egyetlen közös nyalábban összefutó ágas-bogas kéményt, a földszint feletti nagy kiugrót, a boltívû ablakot, amely ha nem is nemesi fényt, mindenesetre patinás elõkelõséget ad a töredezõ homlokzatnak, a dúsan növõ, nagy lapuleveleket a küszöbnél; mindezeket észrevenné, és többet sejtene, mint amennyit lát.
Úgy képzelné, hogy a majorház egy kemény, becsületes puritán otthona volt, aki feledésbe veszõ régi korban meghalván, a ház minden szobájára és hálófülkéjére áldást hagyott, amelynek a hatása mind a mai napig tapasztalható utódainak vallásosságán, becsületességén, mértéktartó jómódján vagy büszke szegénységén, valamint kiegyensúlyozott boldogságukon.
De leginkább egy dolog vert volna gyökeret az élénk képzeletû megfigyelõ emlékezetében.
Éspedig egy nagy csomó virág - egy héttel korábban még gaznak lett volna nevezhetõ -, az a csomó bíborszín, nyíló virág a két elülsõ toronytetõ képezte szögletben.
A régiek Alice virágainak nevezték, a szép Alice Pyncheonra emlékezvén, aki állítólag Itáliából hozta a magjukat.
A mai napon dús szépségükben, teljes viruló pompájukban hajladoztak a tetõn, és úgy tûnt, mintha misztikus kifejezései lennének annak, hogy a házban valami beteljesedett.
Nem sokkal napkelte után volt, hogy Venner bácsi megjelent, amint fentebbhírt adtunk róla, és egykerekû talyigájával elindult végig az utcán.
Hajnali körsétájára indult, melynek során összegyûjtötte a káposztaleveleket, répa zöldjét, krumplihéjat és vegyes ebédmaradékot, amit a környék takarékos háziasszonyai félre szoktak tenni mosléknak.
Venner bácsi disznaja teljes mértékben ezekbõl a jótékonysági adományokból táplálkozott, és igen jó sora volt, bár a foltos kabátú filozófus többször is megígérte, hogy mielõtt visszavonul a farmjára, nagy vendégséget csap a tekintélyes röfögõ rovására, és minden szomszédot meghív a sonkákra és csülkökre, amelyeket õk segítettek szép zsírosra felhizlalni.
Mióta Clifford személyével megszaporodtak, azóta Pyncheon kisasszony háztartása is úgy kibõvült, hogy a kisasszonyra nem kis rész vár a kóstolóból; épp ezért Venner bácsit nagy csalódás érte, amikor nem találta ott a hétormú ház hátsó küszöbénél azt a cseréptálat, amelyben ki szokták tenni a sokféle maradék ennivalót.
"Nem ilyen feledékenynek ismerem én Hepzibah kisasszonyt - szólt magában az agg pátriárka.
- Biztosan ebédelt tegnap is, ez nem is lehet kérdéses!
Mostanában mindennap ebédel.
Szeretném tudni hát, hová tette a tésztalevet meg a krumplihéjat?
Bekopogjak? Hátha fenn van már!
Nem, nem lesz jó!
Ha itt lenne a kis Phoebe, nyugodtan bekopognék; de Hepzibah kisasszony alighanem igen haragosan nézne rám az ablakból, még akkor is, ha jókedvében lenne.
Inkább visszajövök déltájban."
Ezen eszmefuttatás után az öregember becsukta maga mögött a parányi hátsóudvar kapuját.
A kapu azonban, mint a legtöbb hátsó kapu és ajtó, nyikorogva fordult sarokvasain, s ez a hang eljutott az északi torony lakójának fülébe, amely torony egyik ablakából rá lehetett látni a kiskapura.
- Jó reggelt kívánok, Venner bácsi - szólalt meg a dagerrotípia-készítõ, s kihajolt az ablakon.
- Nem hallja, van-e már fenn valaki?
- Erre lélek se mozdul - felelte a foltozott kabátú férfiú.
- Nem is csoda.
Még csak félórája hogy felkelt a nap.
De igazán úgy örülök, hogy látom, Mr. Holgrave!
Olyan furcsa és kihalt innét nézve a ház, valami gyanúsat éreztem, s mintha nem lenne odabenn egy eleven lélek sem.
Kintrõl nézve sokkal vidámabb az egész, Alice virágai csodaszépen nyílnak, és ha fiatal lennék, Mr. Holgrave, bizony lehoznék egyet, s odaadnám a kedvesemnek, hogy az ingvállába tûzze, még ha félnék is, hogy a nyakamat szegem, míg fölmegyek érte!
Ugye, maga sem aludt ma éjjel a széltõl?
- Bizony nem! - felelte mosolyogva a mûvész.
- Ha hinnék a kísértetekben - s már igazán nem tudom, higgyek-e vagy ne -, azt gondoltam volna, hogy ahány Pyncheon õs van, mind itt lármáz, olyan zenebona volt a földszinti szobákban, különösen a háznak abban a részében, ahol Hepzibah kisasszony lakik.
De most aztán mélységes csend van.
- Igen, Hepzibah kisasszony valószínûleg kissé elaludt, hisz abban a lármában biztos egész éjjel le sem tudta hunyni a szemét - szólt Venner bácsi.
- De nagyobb baj lenne, ha a bíró elvitte volna mind a két kuzinját magával falura, hát nem?
Tegnap láttam bemenni az üzletbe.
- Hány óra tájban? - kérdezte érdeklõdve Holgrave.
- Valamikor délelõtt - mondta az öregember.
- Hm, nekem eggyel tovább kell mennem, meg a kordémnak is.
De dél felé visszajövök, a disznóm ebédelni is szeret, nemcsak reggelizni.
Az én disznómnak minden étel jó, és mindig jókor van az etetés.
Hát, Isten áldja, Mr. Holgrave!
És tudja, ha én még fiatal lennék, mint kegyelmed, szakítanék egyet Alice virágaiból, és vízbe tenném, hogy friss legyen, mire Phoebe megérkezik.
- Úgy hallottam - szólt a dagerrotípia-mester, de már vissza is húzta a fejét az ablakból -, hogy azok a virágok Maule forrásának vizétõl élednek meg a legjobban.
A beszélgetés itt abbamaradt, és Venner bácsi továbbment útján.
Ezután egy félóráig semmi sem zavarta a hétormú ház nyugalmát, nem is járt arra senki, csak az újságos-gyerek, aki, ahogy elment a fõbejárat elõtt, a küszöbre dobott egy újságot; ugyanis Hepzibah az utóbbi idõben járatott egyet.
Kevéssel ezután azonban egy kövér asszony érkezett; tüneményes sietséggel közeledett, s amint felszaladt a boltajtóhoz vezetõ lépcsõkön, meg is botlott.
Arca kihevült a tûzhely melegétõl, s mivel a reggel amúgy is elég meleg volt, valósággal bugyborékolt és sistergett, mintha sülne és fõne a kemence hõségétõl, a nyári melegtõl és saját nehézkes sietségétõl.
Be akart nyitni, de az ajtó be volt zárva.
Még egyszer lenyomta a kilincset, s olyan dühösen megrázta, hogy a csengõ dühösen visszaszólt rá.
- Az ördög vigye el azt a Pyncheon vénlányt! - dühöngött az ingerlékeny háziasszony.
- Azt képzeli, hogy szatócsboltot nyit, közben meg délig az ágyban heverészik!
Alighanem az ilyet nevezi úri viselkedésnek!
De én most vagy fölkeltem õnagyságát, vagy betöröm az ajtót!
És úgy, ahogy mondta, rázni kezdte az ajtót, s mivel a csengõnek is igen makacs kis természete volt, nagy lármát csapott tiltakozásában, amit végül nem az hallott meg, akinek szólt, hanem egy jószívû hölgy az utca másik oldalán.
Kinyitotta az ablakát, és nevén szólította a türelmetlen vendéget.
- Nincsenek otthon, Mrs. Gubbins.
- De valakinek csak itt kell lennie - kiáltott Mrs. Gubbins, újabb dührohamát ismét csak a csengõn töltve ki.
- Fél font disznóhúst akarok az uramnak egy kis jó lepényhez reggelire, és felõlem lehet akármilyen úri dáma az öreg Pyncheon kisasszony, akkor is fel kell kelnie az ágyból, hogy kiszolgáljon!
- Hallgasson meg végre, Mrs. Gubbins! - felelt erre a szemközt lakó hölgy.
- Tegnap elutaztak vidékre mind a ketten, õ is, meg a bátyja is, az unokafivérükhöz, Pyncheon bíróhoz.
Egy lélek sincs a házban, csak az a fiatal dagerrotípiás ember, aki a hátsó toronyban lakik.
A saját szememmel láttam tegnap, mikor elmentek, és mondhatom, furcsa két madár volt; mint a kacsák, úgy evickéltek a sáros pocsolyákban!
Elutaztak, higgye el.
- És honnan tudja, hogy a bíróhoz mentek? - kérdezte Mrs. Gubbins.
- A bíró gazdag ember; de sohasem akarta eltartani a húgát, azért is voltak haragban Hepzibah kisasszonnyal már évek óta.
És azért kellett neki szatócsboltot nyitnia.
- Jaj, hát azt én is tudom - mondta a szomszédasszony.
- De annyi biztos, hogy elutaztak.
És mondja meg, ki más lenne rá hajlandó, mint egy szerencsétlen rokon, aki nem bújhat ki elõle, hogy a házába vegye azt az örökké mérges vénlányt meg a bátyját - hisz arra is megijed, aki ránéz.
Úgy van, ahogy mondom, higgye el.
Erre aztán Mrs. Gubbins elment, ugyan még mindig fortyogott mérgében, amiért Hepzibah-t nem találta ott.
Egy félórára, vagy talán jóval tovább is, majdnem olyan csend volt a ház körül, mint a belsejében.
Csak a szilfa sóhajtott jólesõn, vidáman, napsugarasan valami szellõtõl, amelyet másutt nem lehetett észrevenni, lehulló árnyékában egész raj mindenféle rovar zümmögött jókedvûen, fel-felcsillant a hátuk, amint belerepültek a fénybe; néha, rövid idõre, egy sáska zizegett láthatatlanul a lomb sûrûjében, és valahonnét egy apró, magányos kis madár jött, színarany tollazatú, s Alice virágai fölött lebegett.
Végül kis barátunk, Ned Higgins érkezett kemény léptekkel iskolába menet, és mivel két hét óta elõször megint volt egy centje, sehogy sem tudott elmenni a hétormú ház boltajtaja elõtt úgy, hogy ne vásároljon valamit.
Hanem az ajtó be volt zárva.
Újra és újra, s még azután is ötször-hatszor erõltette az ajtót, hogy bejusson, a gyerekek csökönyös kitartásával, mert nem tud lemondani arról, ami fontos neki.
Biztosan megtetszett egy elefánt, vagy pedig mint Hamlet, õ is krokodilust akart enni.
Legerõsebb ostromára is a csengõ csak gyenge csilingeléssel válaszolt, akárhogy összeszedte erejét, nem szólalt meg hangosabban, hisz lábujjhegyre is kellett állnia, hogy rázhassa a kilincset.
Belekapaszkodott a kilincsbe, felágaskodott, és így sikerült bekukucskálnia, akkor látta, hogy a belsõ ajtó, amely a házból a boltba nyílik, be van csukva.
- Pyncheon kisasszony! - ordította megzörgetve az ablaküveget -, kérek egy elefántot!
Mivel hiába zörgetett, kopogtatott, és nem kapott választ, Ned türelmetlen lett, és mert kis csupor hamar felforr, hát felkapott egy követ, azzal a rakoncátlan szándékkal, hogy bedobja vele az ablakot, míg sírt és kiabált dühében.
Egy férfi - aki ekkor épp arra ment - megfogta a kis lurkó karját.
- Mi a baj, kisöreg? - kérdezte.
- Az öreg Hepzibah kisasszonyt akarom, vagy Phoebét, vagy akármelyiket! -felelte Ned szipogva.
- Nem nyitják ki az ajtót, és nem tudom megvenni az elefántomat!
- Te kis csirkefogó, eriggy az iskolába! - szólt az ember.
- A sarkon túltalálsz egy másik boltot.
Nem tetszik ez nekem, Dixey - tette hozzá a társához fordulva -, mi van ezekkel a Pyncheonékkal!
Smith, a béristállós meg azt mondja, Pyncheon bíró tegnap ott hagyta nála a lovát megõrzésre, vacsora utánig, de még mindig nem ment érte.
És a bíró egyik fizetett szolgája is bejött a városba ma reggel az ura után érdeklõdni.
Azt mondják, olyan ember, aki ritkán tér el a szokásaitól, meg nem is szokott éjszakára elmaradni hazulról.
- Majd elõkerül, nem lesz annak semmi baja! - mondta Dixey.
- Hanem az öreg Pyncheon kisasszony, fogadok, eladósodott, és most megszökött a hitelezõi elõl.
Megmondtam elõre, emlékezhetsz rá, már az elsõ reggel, mikor kinyitotta a boltját, hogy azzal a krampusznak való dühös nézésével mind el fogja ijeszteni a vevõket.
Hát nem is állhatták.
- Én sem hittem, hogy sikerül neki - jegyezte meg a barátja.
- Az, hogy egy nõ szatócsboltot nyisson, már sehogy se megy.
A feleségem megpróbálta, de öt dollárja elveszett a kinnlevõségbõl!
- Rossz üzlet! - szólt Dixey, fejét csóválva.
- Rossz üzlet!
A délelõtt folyamán többen is megpróbálkoztak azzal, hogy kapcsolatba kerüljenek a hallgatag és minden oldalról bezárt majorház lakóival.
Jött a sörös szépen festett kocsijával, néhány tucat tele üveget hozott, hogy kicserélje velük az üreseket, azután a pék ropogós keksszel, amit Hepzibah rendelt kisebb mennyiségben, majd a mészáros valami ínyencfalattal, amirõl azt gondolta, hogy Hepzibah örül majd neki, és gyorsan megveszi a bátyjának.
Ha bárki, aki látta ezt a jövés-menést, megtudta volna, milyen szörnyû titkot rejt a ház, bizonyára furcsa rémülettel töltötte volna el, hogy kívül az élet ilyen csendesen folydogál, csak forgó botocskák, szalmaszálak és hasonló semmiségek jelzik a mély, fekete örvényt, amelynek mélyén, szem elõl rejtve, hulla fekszik!
A mészárosnak annyira fontos volt a báránymirigy, vagy ami ínyenc falatot Hepzibah-nak szánt, hogy a hétormú ház minden ajtaján megpróbált bejutni, míg végül visszatért a boltajtóhoz, ahol eddig még mindig beengedték.
"Igen szép darab, és tudom, hogy az öreg hölgy kap rajta - mondta magában.
- Biztos, hogy nem ment el hazulról!
Tizenöt éve, hogy a Pyncheon utcában járok a kocsimmal, de még sohasem hallottam olyat, hogy kiment volna a házból; bár az igaz, hogy néha akár egész nap kopogtathatott az ember, mégsem jött ajtót nyitni.
De ez akkor volt, mikor még csak magáról kellett gondoskodnia."
A mészáros bekukucskált ugyanazon a függönyrésen, amelyen át kevéssel elõbb az elefántra éhes kisfiú, de a belsõ ajtót már nem látta becsukva, mint elõbb a gyerek, hanem nyitva, sõt csaknem sarkig tárva.
Akárhogy is történt, így volt valóban.
A sötét falú folyosón át beláthatott a társalgó világosabb, de még mindig elég homályos belsejébe.
A mészáros elég jól ki tudott venni a homályból két vaskos lábszárat, valakiét, aki egy nagy tölgyfa karszékben ül, amelynek a háta eltakarta az ülõ alak többi részét.
Ez a megvetõ közöny, amely - a ház egyik lakója részérõl mindenestre - fáradhatatlan bejutási igyekezeteit fogadta, igen sértette a hús emberét, el is határozta, hogy azonnal visszavonul.
"Úgy! - gondolta. - Az öreg kisasszonynak az az istenverte bátyja csak ül odabenn, én meg itt hiába kínlódom!
No, ellátnám a baját a disznómnak is, ha nem tudna több illemet!
Az ember szégyent hoz a saját mesterségére, ha ilyen vevõkkel szóba áll; és a mai naptól fogva akár kolbászt akarnak, akár egy uncia májat, futhatnak érte a szekerem után!"
Dühösen feldobta a finom csemegét a kocsijára, és sértõdötten elhajtott.
Nem sokkal ezután zeneszó hangzott fel a sarok mögül, majd beljebb a Pyncheon utcában, és egyre közeledett, közben egy-egy rövid kis idõre csend volt, azután megint megszólalt a zene hangosabban és közelebbrõl.
Egész raj gyerek közeledett vele, közben meg-megállva, mindig a zenéhez igazodva, amely a csoportosulás közepébõl hallatszott; vagyis bár lazán összekötötték õket a harmóniák vékony szálai, és fogolyként vonták magukkal, s tömegük itt is, ott is megszaporodott egy-egy kis kölyökkel, akik kötényesen, szalmakalaposan elõbújtak az ajtók és kertkapuk mögül.
Ahogy odaértek a Pyncheon szilfa alá, kitûnt, hogy az olasz fiú van velük, aki majmának és bábjainak kíséretében egyszer már forgatta a kintornát a boltívû ablak alatt.
Úgy látszik, nem felejtette el Phoebe kedves arcát - és bizonyára a bõkezû jutalmat sem, amelyet leszórt neki az ablakból.
Mozgékony arca felderült, mikor megismerte a helyet, ahol hányatott életének ez a kis epizódja lejátszódott.
Bement az elhanyagolt kis udvarra (most még elvadultabb volt, mint bármikor, a magasra szökkent lókörömfûtõl és lapulevelektõl), megállt a fõbejáratnál, s kinyitva bábos ládáját, játszani kezdett.
A rugóra járó társaság minden egyes egyede azonnal munkához látott, foglalkozásához híven; a majom levette skót sapkáját, a legnagyobb udvariassággal hajlongott és pukedlizett a hallgatóság elõtt élénk, fürge szemmel, hogyha lát egy elszórt rézgarast, azonnal felkaphassa; az ifjú idegen pedig, ahogy gépét forgatta, egyre felnézett a boltívû ablakra, várva valakit, akinek a jelenléte még elevenebbé és szívhez szólóbbá tenné a muzsikáját.
A gyerekek szorosan körülvették; néhányan a járdán álltak, mások bemerészkedtek az udvarba, ketten-hárman az ajtó lépcsõjén álltak, egy pedig a küszöbön ült.
A sáska zizegett az öreg Pyncheon szilfa lombjában.
- Senkit sem hallok - mondta egyik gyerek a másiknak.
- A majom itt nem sokat fog összeszedni.
- De valaki van itthon - szólt a küszöbön ülõ gyerek.
- Hallottam, hogy odabenn járkált!
Az olasz fiú még mindig felfelé sandított a fél szemével; úgy tûnt, mintha gyengéd, bár könnyû és félig játékos érzelemtõl megédesült és megelevenedett volna száraz, gépies kényszerû tevékenysége.
A hozzá hasonló csatangolók minden természetes kedvességnek örülnek, ha az nem is több, mint egy mosoly, vagy csak egyetlen szó, amelyet talán meg sem értenek, csak a melegséget, amely a hanghordozásból árad - hálásak minden kedvességért, ami kóbor életükben osztályrészükül jut.
És emlékeznek az ilyesmire, mert ez az a varázslat, amely egy pillanatra - annyi idõre csak, ameddig a szappanbuborékban visszatükrözõdik a táj - otthont épít köréjük.
Ezért az olasz fiú nem hagyta, hogy elvegye a kedvét az a nehéz csönd, amellyel az öreg ház meg akarta bénítani eleven muzsikáját.
Makacsul tovább próbálkozott, hogy dallamai meghallgatásra találjanak; s még mindig felfele nézett, reménykedve, hogy sötét, szomorú arcát hamarosan bevilágítja majd Phoebe napsugaras megjelenése.
Nem szívesen ment el anélkül sem, hogy újra látta volna Cliffordot, akinek finom érzékenysége, akárcsak Phoebe mosolya, hontalan szívéhez szólt.
Újra és újra elismételte egész mûsorát, míg kis hallgatói végül is kezdték unni.
Unták már mutatványos dobozának faemberkéi is, legfõképpen pedig a majom.
És nem volt semmi válasz, csak a sáska zizegése.
- Ebben a házban nem laknak gyerekek - szólalt meg végre egy iskolásfiú.
-Senki sem lakik itt, csak egy vénkisasszony meg egy öregember.
Itt ugyan semmit sem kapsz!
Miért nem állsz odébb?
- Hallgass, te buta, miért mondod meg neki? - suttogta egy ravasz kis jenki, akit maga a zene nem is vonzott nagyon, csak az, hogy ingyen volt.
- Hadd játsszon, ameddig akar!
Az õ baja, ha nem jön a fizetség!
Az olasz fiú mégis végigjátszotta dallamait még egyszer.
A külsõ megfigyelõ számára - aki bár semmit sem értene, csak a napfényt látná, és a zenét hallaná az ajtó külsõ felén - izgalmas játék lett volna figyelni, mi lesz az utcai muzsikus kitartásának eredménye.
Nem jár-e mégis sikerrel?
Nem tárul-e fel az a csökönyös ajtó?
Nem szalad-e elõ innen is egy sereg vidám gyerek, a ház gyermekei, táncolva, kiáltozva, nevetve, örülve a szabad levegõnek, körülállva a mutatványos dobozt, kíváncsi vidámsággal kukucskálva a belsejébe, s odavetve egy-egy pénzdarabot a hosszú farkú Mammonnak, a majomnak, hogy szedje fel?
Minket, akik ugyanúgy ismerjük a hétormú ház titokzatos belsejét, mint külsõ arculatát, minket bizony megborzongat a könnyû, népszerû zene ily gyakori ismétlõdése a küszöb elõtt.
Az lenne még csak visszataszítóbb, ha most Pyncheon bíró (akit ugyan Paganini hegedûje sem indított volna meg, legharmonikusabb hangulatában sem) megjelenne az ajtóban, véres ingében s olajosan fehérlõ arcán kegyetlen szemöldökráncolással; hogy elkergesse háza elõl a kóbor idegent!
Volt-e máskor is, hogy csak tekerték, tekerték a dzsiggeket, keringõket, de senki nem akart rá táncra perdülni?
Bizony, nagyon gyakran.
A tragédiának és vigasságnak ez az összeütközése, avagy összevegyülése naponként, óránként, pillanatonként megtörténik.
A vén, üres, sötét ház, amelybõl eltávozott az élet, belsejében a magányosan gubbasztó komor halállal, sok emberi szív igaz jelképe volt, amelyek mégis, így is, kénytelenek beletörõdni, hogy körülöttük hejehujáz az örvendezõ világ.
Mielõtt az olasz végére ért volna elõadásának, néhány férfi jött arra - ebédelni mehettek.
- Hallod-e, te francia legény! - kiáltott oda az egyik -, menj másfele a muzsikáddal arról a küszöbrõl!
Ott Pyncheonék laknak, és azoknak most igen szorul a kapca!
Nem hiszem, hogy muzsikáló hangulatban lennének.
Az egész városban azt beszélik, hogy Pyncheon bírót, akié ez a ház, megölték; és a rendõrbíró fogja kivizsgálni az ügyet.
Hát tûnj el gyorsan!
Amint az olasz vállára akasztotta a kintornáját, a lépcsõn meglátott egy kis kártyát, amelyet egész délelõtt eltakart az újság, mert a kihordó fiú rádobta, de most elõcsúszott alóla.
Fölvette a kõrõl, és mivel látta, hogy írva van rá valami ceruzával, odaadta egy férfinak, hogy olvassa el.
Pyncheon bíró metszetes névjegye volt, a hátára ceruzával emlékeztetõ feljegyzések voltak írva, különféle tennivalókra vonatkoztak, amelyeket el akart intézni az elõzõ napon.
A nap elõre megírt története volt vázlatosan, csakhogy a dolgok másképp alakultak, nem a program szerint.
A kártya valószínûleg a bíró mellényzsebébõl hullott ki, mikor elõször a fõkapun akart bemenni a házba.
Jól elázott az esõben, de félig még olvasható volt rajta az írás.
- Nézd, Dixey! - kiáltott fel a férfi.
- Ez biztosan összefügg Pyncheon bíró dolgával.
Nézd csak!
- Rá van nyomtatva a neve, ez meg, a másik oldalon, gondolom, a keze írása.
- Gyere, menjünk vele a rendõrbíróhoz! - szólt Dixey.
- Meglehet, épp ez hiányzik neki ahhoz, hogy világosan lásson mindent.
Végül is - suttogta a másik fülébe - nem lenne nagy csoda, ha a bíró bement volna azon az ajtón, és nem jött volna ki!
Könnyen lehet, hogy egy bizonyos unokatestvére még nem felejtette el a régi szokásait.
Az öreg Pyncheon kisasszony is jól eladósodhatott a szatócsboltjával - a bíró bukszája meg mindig tömve volt -, és hozzá eddig is vér folyt már köztük!
Mi jön ki ebbõl, ha mindezt összeadod?
- Pszt! - suttogta a másik.
- Bûn ilyen dolgot elsõnek kimondani.
De én is úgy gondolom, mint te, ezzel a papírral legjobb lesz a rendõrbíróhoz menni.
- Igen, az lesz a legjobb - szólt Dixey.
- No hát!
Mindig mondtam, hogy az a vénlány úgy ráncolja a szemöldökét, mint egy ördög!
A két ember erre visszafordult, és elmentek arra, amerrõl jöttek.
Az olasz fiú is szedte a lábát, hogy minél távolabb kerüljön onnét, csak a szemével intett még búcsút a boltívû ablaknak.
A gyerekek meg mind egyszerre nekieredtek, és úgy elkezdtek szaladni, mintha egy emberevõ óriás volna a nyomukban, míg végül, mikor már elég messze jutottak, ugyanolyan hirtelen és egyszerre megálltak, mint ahogyan nekiiramodtak.
Fogékony idegeikkel épp csak valami általánosan ijesztõt érzékeltek a beszélgetésbõl, amelynek tanúi voltak.
Ahogy visszanéztek az öreg majorházra, árnyékos szögleteire és ormaira, utólag úgy képzelték, hogy annyi sötétség gyûlt ottan össze, amennyit nem oszlathat el a legragyogóbb déli verõfény sem.
Hepzibah képzelt alakja ráncolta rájuk a szemöldökét, s rázta intõ ujját, egyszerre több ablakból is.
S egy képzelt Clifford is ott állt a költött Hepzibah mögött, mivelhogy (ó, mennyire fájna neki, ha tudná) ugyancsak féltek tõle ezek a kis emberkék - kifakult hálóköntöst viselt, és ijesztõen lóbálta a kezét.
A gyerekekre, ha lehet, még könnyebben ragad a páni félelem, mint a felnõttekre.
A nap hátralevõ részében a félénkebbek hosszú utcákat kerültek meg, csakhogy ne kelljen elmenniük a hétormú ház elõtt; a bátrabbja meg azzal fitogtatta vakmerõségét, hogy pajtásait szólongatta, ki mer vele gyorsan átszaladni a majorház elõtt.
Alig félórával azután, hogy az olasz fiú, alkalmatlan idõben jött muzsikájával együtt, eltûnt a láthatárról, egy bérkocsi közeledett az utcán.
A Pyncheon szilfa elõtt megállt, a kocsis leemelt a tetejérõl egy bõröndöt, egy vászontáskát és egy kalapdobozt, és letette õket a régi ház küszöbére, majd a kocsi belsejébõl elõbb egy kis szalmakalap, azután egy ifjú lány alakja vált láthatóvá.
Most nem volt olyan pirospozsgás és vidám, mint amikor elõször történetünkbe lépett, mert az azóta eltelt hetek tapasztalataiban felnõtt, megkomolyodott, elmélyedt a tekintete is annak jeleként, hogy a szíve kezdte sejteni önnön mélységeit - de most is nyugodt, napsugaras vidámság áradt belõle.
Nem veszett ki az az adottsága sem, hogy a körülötte levõ dolgokat jelenlétével sokkal inkább valóságossá varázsolja, mint fantasztikussá.
Most azonban még Phoebére nézve is veszélyes vállalkozásnak tartjuk, hogy átlépje a hétormú ház küszöbét.
Vajon elegendõ-e az õ gyógyító jelenléte ahhoz, hogy elûzze a sápadt, visszataszító, bûnös fantomokat, amelyek távozása óta átvették itt az uralmat?
Vagy õ is sápadt lesz és beteg, elszomorodik és eltorzul, és nem lesz más, mint sárga képû árny maga is, mely zajtalanul jár fel-le a lépcsõkön, és ha megáll az ablaknál, megijeszti a künn ácsorgó gyerekeket?
Legalábbis szeretnénk figyelmeztetni a gyanútlan lányt, hogy semmi emberforma nem várja a kapu mögött, hacsak Pyncheon bíró nem, aki - nyomorult látvány! - emlékezetünk réme, amióta egy egész éjszaka virrasztottunk fölötte! - még mindig régi helyén ül, a tölgyfa karszékben.
Phoebe elõször a boltajtón át próbált bejutni.
A kilincs nem engedett a kezének, és mivel a fehér függöny is el volt húzva az ajtó felsõ részét képezõ ablak mögött, fürge esze hamar felfedezte, hogy valami rendkívüli történhetett.
Nem is kísérletezett itt tovább, hanem ment a nagykapuhoz, amely a boltívû ablak alatt volt.
Mikor azt is zárva találta, kopogtatott.
Bentrõl nem hallott egyebet, mint a kopogás üres visszhangját.
Újra kopogtatott, és harmadszor is; és amint feszülten figyelt, úgy vélte, mintha megnyikordult volna a padló, mintha Hepzibah közelednék, ahogy szokott, lábujjhegyen, pipiskedve, hogy beengedje.
De erre a képzelt hangra halotti csend következett, úgyhogy az jutott eszébe, vajon nem tévesztette- e el a házat, bármennyire is azt hitte, hogy emlékezetébe vésõdött a külseje.
Ekkor bizonyos távolságból egy gyerek hangjára lett figyelmes.
Úgy tûnt, mintha nevén szólítanák.
A hang irányába fordulva meglátta a kis Ned Higginst, jó távol onnét, az utca végén, látta, hogy dobog a lábával, hevesen rázza a fejét, kezével könyörögve integet, és tele torokból kiabál neki.
- Ne, ne, Phoebe! - ordította.
- Ne menjen be!
Valami csúnya van ott benn!
Ne menjen be! Ne! - Ne! - Ne!
De mivel a csöpp személyt semmi áron sem lehetett rávenni, hogy közelebb jöjjön, és apróra is elmagyarázza, mirõl van szó, Phoebe azt gondolta, hogy egyszer, mikor vásárolni jött a boltba, Hepzibah nagyon megijeszthette, mert igaz, ami igaz, a jó öreg hölgy megnyilvánulásairól sohasem lehetett tudni, melyiktõl rémülnek meg a gyerekek úgy, hogy majd eszüket vesztik, s melyiktõl törnek ki megregulázhatatlan nevetésbe.
Mégis, eme kis jelenet után, még jobban aggasztotta, milyen érthetetlenül csöndes és titokzatos lett a ház.
Következõ támpontja a kert volt, oda ment hát, mert remélte, hogy ilyen szép, derûs és meleg napon, amilyen ez volt, Cliffordot biztosan ott találja, és talán még Hepzibah-t is, valószínûleg a lugasban üldögélve töltik el a délelõttjüket.
Alighogy belépett a kertkapun, a tyúkcsalád félig szaladt, félig röpült feléje, úgy üdvözölte; egy furcsa, vén macska viszont, amelyik a társalgó ablaka alatt sétálgatott, hirtelen nekiiramodott, sietve felmászott a kerítésen, és eltûnt szem elõl.
A lugas üres volt, és padlózata, az asztal meg a kör alakú pad még vizes, s tele szórva letört ágakkal, a vihar kusza nyomaival.
A kert növényzete minden rendszabályt elhagyott, a gazok kihasználták Phoebe távollétét és a hosszú esõs idõt, s elburjánzottak a fõzelékfélék s a virágok között.
Maule kútja túlcsordult kõperemén, és ijesztõen nagy pocsolyát alkotott a kertnek abban a végében.
Az egész kert olyan volt, mintha sok-sok napja emberi láb nem is hagyta volna benne a nyomát - valószínûleg azóta sem, hogy õ elment -, ezt onnét gondolta, hogy meglátta az egyik fésûjét is a lugasban álló asztal alatt, amely akkor eshetett ki a hajából, amikor az utolsó délután ott ültek együtt Clifforddal.
De tudta már, hogy két rokona annál sokkal nagyobb különcségekre is képes, mint arra, hogy bezárkózzanak régi házukba, amint ez esetben valószínûleg meg is tették.
Persze azért félt, nem tudta pontosan, mitõl, csak hogy valami nincs rendben, és bizonytalan rossz érzéssel, melyet nem tudott pontosan megokolni, közeledett ahhoz az ajtóhoz, amelyen át a házból a kertbe szoktak kijárni.
Ez is be volt zárva, mint a másik kettõ, amelyeken megpróbált bejutni.
Mégis bekopogott; és mintha csak erre vártak volna, az ajtó azon nyomban kinyílt, olyan gyorsan, hogy a mögötte álló láthatatlan személynek tekintélyes erõfeszítésébe kerülhetett ilyen hirtelen felrántani, azonban csak félig nyílt ki, épp csak hogy oldalvást befért rajta.
Mivel Hepzibah mindig így nyitotta ki az ajtót, hogy meg ne lássák kívülrõl, Phoebe természetesen azt gondolta, hogy a nénje nyitott neki ajtót.
Így hát habozás nélkül belépett, és mihelyt átlépte a küszöböt, az ajtó becsukódott mögötte.
XX. Éden virága
Phoebe hirtelen lépett be a verõfényes napsütésrõl, és nemigen látott semmit abban a sûrû homályban, amely a régi ház folyosóin uralkodott.
Elõször nem is látta, ki engedte be.
És mielõtt még a szeme hozzászokhatott volna a sötéthez, a kezét határozott, mégis gyengéd szorítással megragadta valakinek a keze, ily módon üdvözölve az érkezõt, úgyhogy szíve megdobogott, és megreszketett az öröm ismeretlen reszketésével.
Csak érezte, hogy valaki vonja magával, éspedig nem a társalgóba, hanem egy nagy, lakatlan helyiségbe, amely régebben a hétormú ház nagy fogadóterme volt.
A napsütés szabadon beáradt a szoba függönytelen ablakain, és a poros padlóra hullott; s Phoebe most már pontosan láthatta - ami különben elõbb sem volt már nagy titok, amikor valakinek a meleg kezét megérezte a kezében -, hogy nem Hepzibah volt az, aki fogadta, sem Clifford, hanem Holgrave.
Bizonyos finom, intuitív közlés, vagy inkább az õ bizonytalan érzése arról, hogy Holgrave-nek mondanivalója van számára, arra késztette, hogy engedelmesen kövesse õt, amerre vezeti.
Kezét nem vette ki a kezébõl, de kíváncsian fordult feléje, mert bár nem volt olyan ideges természetû, hogy mindjárt rosszra gondoljon, most már egészen biztosan tudta, hogy valami változás történt a családban, amióta eltávozott, és szerette volna minél hamarabb megtudni, hogy micsoda.
A mûvész sápadtabb volt a megszokottnál, homloka az erõs gondolkodástól komoran összeráncolódott, úgyhogy két szemöldöke között mély, függõleges ránc képzõdött.
A mosolyában mégis õszinte melegség volt, ujjongó öröm fejezõdött ki benne, sokkal közvetlenebb, mint aminõt Phoebe valaha is látott a fényképész arcán, és ragyogása áttörte a New England-i tartózkodás maszkját, amely mögé Holgrave el szokta rejteni azt is, ami fontos volt szívének.
Olyan volt az arckifejezése, mint aki valamely megoldásra váró problémán hosszú ideje egyedül töpreng egy járatlan erdõ kellõs közepén, vagy kinn a végtelen pusztán, és hirtelen meglátja legkedvesebb barátjának jól ismert alakját, s az egyszerre felidézi benne az otthon békés képeit és a természetes, mindennapi élet csendes folyását.
Azonban, amint megérezte, hogy válaszolnia kell Phoebe kérdõ tekintetére, eltûnt arcáról a mosoly.
- Nem kellene örülnöm, hogy visszajött, Phoebe - mondta.
- Különös órában látjuk egymást viszont!
- Miért, mi történt? - kiáltott fel a lány.
- Miért ilyen üres a ház?
Hol van Hepzibah és Clifford?
- Elmentek!
Fogalmam sincs, hogy hol vannak! - válaszolta Holgrave.
-Egyedül vagyunk a házban!
- Elmentek? - kiáltott Phoebe ijedten.
- Lehetetlen!
És miért jöttünk ide, nem a társalgóba?
Jaj, valami rettenetes történhetett!
Oda megyek, látni akarom.
- Nem, nem, Phoebe! - szólt Holgrave, s nem engedte el.
- Úgy van, ahogy mondtam.
Elmentek, csak nem tudom, hová.
Különben valóban rettenetes dolog történt, de nem velük, és én egy pillanatra sem vonom kétségbe, hogy nem is az õ közremûködésükkel.
Ha jól ismertem meg magát, Phoebe - folytatta, erõsen szemébe nézve, komoly aggódással, amelybe gyengédség is vegyült -, igaz, hogy szelíd, és mindig szeret egyszerûen intézni mindent maga körül, mégis van a jellemében valami rendkívüli erõ.
Csodálatosan nyugodt, és ha próbára teszik, képes arra, hogy olyan dolgokról is döntsön, amik nem fordulnak elõ mindennap.
- Jaj dehogyis, nagyon gyenge vagyok! - válaszolta Phoebe reszketve.
 De mondja meg, mi történt!
- Nem, Phoebe, nagyon is erõs! - szólt Holgrave kérlelõ hangon -, erõsnek és bölcsnek kell lennie, mert én nagy zavarban vagyok, és szükségem van a tanácsára.
Talán épp maga találja meg az egyetlen helyes megoldást!
- Kérem, mondja meg, mi történt, mondja meg! - szólt Phoebe egész testében remegve.
- Megrémít ez a titok, szorítja a szívemet!
Bármit el tudnék viselni, csak ezt nem!
A fényképész most mégis habozott.
Bár most is erõsen hitt abban, amit az elõbb mondott - Phoebe belsõ nyugalmában, amely oly erõs hatással volt rá -, mégis valósággal bûnnek tûnt, hogy a tegnapi nap szörnyû titkát tudomására hozza.
Olyan lett volna, mintha egy undok hullát vonszolnának a házi tûzhely elõtti tiszta, barátságos, védett kis térbe, s vele együtt a világ minden csúfságát, szennyét.
De hát nem lehetett titokban tartani elõtte; meg kellett tudnia mindenképpen.
- Phoebe - szólalt meg -, emlékszik erre?
Egy dagerrotípiát tett a kezébe, ugyanazt, amelyet elsõ beszélgetésükkor mutatott neki a kertben, amelyen oly megdöbbentõen kirajzolódtak a kép eredetijének kemény, könyörtelen vonásai.
- Mi köze van ennek Hepzibah-hoz és Cliffordhoz? - kérdezte Phoebe türelmetlenül, és csodálkozva, hogy Holgrave ilyen butaságokkal traktálja ebben a nehéz percben.
- Ez Pyncheon bíró!
Mutatta már!
- Igen, de most nézzen ide, ez ugyanaz az arc, csakhogy most fotografáltam le, egy félórával ezelõtt - mondta a mûvész eléje téve egy másik képet.
- Épp akkor fejeztem be, amikor meghallottam, hogy az ajtó elõtt van.
- Ez a halál! - Phoebe megborzongott, és nagyon elsápadt.
- Pyncheon bíró halott!
- Igen, és pontosan úgy, ahogy itt látja - mondta Holgrave. - A szomszéd szobában ül.
A bíró meghalt, Clifford és Hepzibah pedig eltûnt!
Nem tudom, hová.
Ezen kívül minden csak találgatás.
Mikor tegnap este hazatértem elkülönített szobámba, nem láttam sehol sem világosságot, sem a társalgóban, sem Hepzibah szobájában, sem Cliffordéban, és senki nem mozdult a házban, egy lépést sem lehetett hallani.
Ma reggel ugyanolyan halálos csend volt.
Szobám nyitott ablakán át meghallottam, amint egyik szomszéd mondta a másiknak, hogy az ön rokonai tegnap a legnagyobb esõben elhagyták a házat.
Az a hír is fülembe jutott, hogy Pyncheon bírót nem találják.
Hirtelen erõt vett rajtam egy érzés, amelyet nem tudok pontosan megnevezni - valami katasztrófa, vagy inkább végzet végsõ beteljesülése -, s ez arra késztetett, hogy átjöjjek a háznak ebbe a felébe; itt aztán megtaláltam, amit a képen lát.
Felhasználtam a rendelkezésemre álló eszközöket, hogy megörökítsem Pyncheon bíró halálát, mint tárgyi bizonyítékot, ez a kép hasznára lehet Cliffordnak, nekem pedig értékes emlék ugyanis, kedves Phoebe, családom bizonyos hagyományai fontossá teszik számomra ennek az embernek sorsát.
Phoebe nagyon izgatott volt, de még így is feltûnt neki Holgrave magatartásának szelíd nyugalma.
Úgy látszott, átérzi ugyan a bíró halálának visszataszító és szörnyû voltát, de elméje minden meglepetés nélkül fogadta ezt a tényt, mint olyat, amely elõre elrendeltetett, és be kellett következnie, s különben is úgy beleillett az elmúlt események sorába, hogy szinte azokból is elõre tudni lehetett volna.
- Miért nem tárta ki az ajtókat, s miért nem hívott tanúkat? - kérdezte, és fájdalmasan megborzongott.
- Szörnyû itt egyedül lenni!
- De hát Clifford! - szólt a fényképész.
- Clifford és Hepzibah!
Meg kell gondolnunk jól, mivel segíthetünk nekik inkább.
Lehetetlen állapot, és igen veszélyes, hogy így nyomuk veszett!
Szökésük a lehetõ legrosszabb színben fogja feltüntetni azt, ami történt.
Persze, milyen egyszerû magyarázata van azok elõtt, akik jól ismerik õket!
Egész biztosan felkavarta és megrémítette õket ennek a halálnak a hasonlatossága ahhoz az elõbbihez, amely Cliffordra nézve megsemmisítõ következményekkel járt, és nem tudtak jobbat, eltávoztak a helyszínrõl.
Milyen szörnyû, milyen szerencsétlen helyzet!
Elég lett volna annyi, ha Hepzibah hangosan felsikolt - ha Clifford azonnal kitárja a kaput, és tudtára adja az embereknek Pyncheon bíró halálát -, a tény önmagában akármilyen szörnyû, rájuk nézve hasznos következményei lettek volna.
Ahogy én látom a dolgot, ugyancsak segített volna lemosni azt a fekete foltot, amely Clifford nevéhez tapad.
- Jaj - szólt Phoebe -, hogy származhat bármi jó abból, ami ilyen borzalmas?
- Úgy - szólt a mûvész -, hogyha az ügyet becsületesen vizsgálják ki, és a valósághoz híven interpretálják, nyilvánvalónak kell lennie, hogy a bíró nem erõszakos halállal halt meg.
Ez a halálnem öröklõdõ hajlam volt a családjukban hosszú nemzedékeken át; igaz, nem következett be gyakran, de mindig olyan egyéneknél, akik körülbelül a bíró életkorában voltak, és rendszerint valami lelki megrázkódtatás, vagy egyszerû dühroham hatása alatt.
Valószínûleg az öreg Maule is arra alapíthatta jóslatát, hogy ismerte a Pyncheon alkatot, amely eleve magában hordja ezt a hajlamot.
Mármost a tegnap bekövetkezett halál kísérõ jelenségei és azok közt a jelenségek közt, amelyeket Clifford nagybátyjának harminc éve történt halálával kapcsolatban feljegyeztek, apróságokra is kiterjedõ, sõt csaknem azonosságig menõ hasonlóság áll fenn.
Igaz, voltak akkor bizonyos körülmények - ezeket most szükségtelen felidézni -, amelyek lehetségessé - dehogy, valószínûvé, sõt, ahogy az emberek az ilyen dolgokat tekintik, bizonyossá tették -, hogy az öreg Jaffrey Pyncheon erõszakos halállal halt meg, éspedig Clifford keze által.
- De hát hogy álltak elõ ezek a körülmények? - kiáltott fel Phoebe -, hiszen õ ártatlan, ezt tudja, aki ismeri!
- Utólag idézték elõ õket - mondta Holgrave -, legalábbis ez a meggyõzõdésem már régóta; utólag, a nagybácsi halála után, és anélkül, hogy kiderült volna, s nem más tette ezt, mint az a férfi, aki a társalgóban ül.
Önnön halála - amely annyira emlékeztet arra a régebbi halálra, csak épp a gyanús jelek hiányzanak - Isten büntetése rajta, és egyszersmind világos bizonyítéka annak, hogy Clifford ártatlan.
De ez a szökés! Ez mindent elront!
Lehet ám, hogy itt rejtõzik valahol a közelben.
Ha elõ tudnánk keríteni, mielõtt a bíró halálát felfedezik, még jóvá lehetne tenni a hibát.
- Ne titkoljuk ezt a dolgot egy perccel se tovább! - szólt Phoebe.
-Rettenetes tudni, és nem szólni róla.
Clifford ártatlan.
Az Úristen meg fogja mutatni, és bebizonyosodik!
Tárjuk ki az ajtókat, hogy a szomszédok mind idejöjjenek, és lássák a való igazságot!
- Igaza van, Phoebe - felelt erre Holgrave.
- Egészen biztos, hogy igaza van.
De a mûvész nem érezte azt a rémületet, amely Phoebe bájos, rendszeretõ természetébõl közvetlenül fakadt, amikor így szembetalálta magát a társadalommal, s olyan szörnyû eseménnyel került kapcsolatba, amely áttörte az általa megszokott határokat.
És nem érezte olyan sürgõsnek, mint Phoebe, hogy visszatérjen a mindennapi élet nyugodt keretei közé.
Ellenkezõleg, vad örömöt szakított róla - mint egy különös szépségû virágot, amely elhagyott helyen nõ, és kinyílik a szélben -, a pillanatnyi örömnek újfajta virágát nyerte jelen helyzetébõl.
Ez a helyzet most elkülönítette õt és Phoebét a világtól, és egymáshoz láncolta õket, annak révén, hogy egyedül õk ketten ismerték Pyncheon bíró rejtélyes halálának titkát, és hogy kénytelenek voltak ketten eldönteni, mit tegyenek az esettel kapcsolatban.
A titok, ameddig az marad, egy varázskörben tartja kettõjüket, magányos kirekesztettségben, sok ember között is egyedül, olyan messze a többiektõl, mintha a tenger közepén kettesben lennének egy szigeten; s mihelyt ezt a drága titkot elárulják, a tenger közéjük hatol, és õk két partján állanak, sok mérföldre egymástól.
Addig minden körülmény, melybõl helyzetük összetevõdik, egymáshoz láncolja õket; olyanok, mint két gyerek, akik kéz a kézben mennek, szorosan egymáshoz simulva, egy sötét, kísértetek járta folyosón.
A Halál riasztó képe, amely betölti a házat, fogva tartja õket szorosan egymás mellett.
Ezek voltak azok a hatások, amelyek Holgrave-ben meggyorsították egy érzéskifejlõdését, mely különben talán nem virágzott volna ki ilyen hirtelen.
Valószínû, hogy Holgrave akarata el is fojtotta volna csírájában.
- Mit várunk? - kérdezte Phoebe.
- Megfojt ez a titok.
Tárjuk ki az ajtókat!
- Soha életünkben nem adódik még egy ilyen pillanat! - szólt Holgrave.
-Nem érez mást, Phoebe, csak azt, hogy meg van ijedve?
Csak a rémületet, semmi mást?
Nem érzi azt az ujjongó örömet, amit én érzek, amiért egyedül érdemes volt eddig élni?
- Úgy érzem, bûn lenne - válaszolta Phoebe reszketõ hangon  örömre gondolni ily válságos percben.
- Ó, csak tudná, Phoebe, mit éreztem, mielõtt megjött! - kiáltott fel a mûvész.
- Micsoda sötét, hideg, leverõ órát éltem át!
Annak a halottnak a jelenléte fekete árnyékba vont mindent; az egész világmindenséget, ameddig belé hatolt a tekintetem, bûn és szörnyû bûnhõdés színhelyévé tette, amelyben a bûnhõdés még rettenetesebb, mint a bûn.
Ez a gondolat elrabolta ifjúságomat.
Úgy tûnt, soha többé nem fogom magam fiatalnak érezni!
Az egész világ olyan idegen, valószínûtlen, gonosz és ellenséges volt, múltam magányos és sivár; jövõm semmibe veszõ homály, és a formák sem világosak, amelyekbe öntenem kell.
De mihelyt maga átlépte a küszöböt, kedves Phoebe, visszatért hozzám a remény, a melegség és az öröm!
A sötét óra áldást hozott.
Szólnom kell magával.
Szeretem!
- Hogy szerethet egy ilyen együgyû lányt? - kérdezte Phoebe, akit Holgrave komolysága szóra indított.
- Annyi gondolata van, amelyeket én soha, soha nem tudok megérteni.
És nekem is vannak érzéseim, amiket maga nemigen érthet.
Persze ez keveset számít.
De hát én nem tudom boldoggá tenni, nem vagyok elég okos.
- Egyedül ön tehet boldoggá! - felelte Holgrave.
- Nem is tudok hinni a boldogságban, ha nem az ön kezébõl nyerem el!
- És aztán... félek is! - folytatta Phoebe, félelmében kissé Holgrave-hez húzódva, miközben õszintén elmondta neki a kétségeket, melyek a szívét nyomták.
- Kitérít engem csendes, nyugodt utamból.
Úttalan utakon kell majd követnem.
Én nem tudok ott járni.
Nem arra termettem.
Lerogyok félúton, és elpusztulok!
- Jaj, Phoebe! - szólt Holgrave sóhajtva, egy kicsit gondterhelt mosollyal.
- Egészen másképp lesz.
A világ az elégedetlen embereknek köszönheti elõrehaladását.
Elkerülhetetlen azonban, hogy a boldog ember õsi, öröklött formák szerint irányítsa élete folyását.
Úgy érzem, ezután az lesz az én sorsom, hogy facsemetéket ültessek, sövényt csináljak, és, ha eljõ az ideje, talán még házat is építsek a jövõ nemzedék számára - egyszóval, hogy törvényekhez igazodjam, és beilleszkedjem a társadalom békés hétköznapi életébe.
Az ön lelki egyensúlya erõsebbnek fog mutatkozni minden bomlasztó hajlamomnál.
- Nem szeretném, ha úgy lenne! - szólt Phoebe komolyan.
- Szeret? - kérdezte Holgrave.
- Ha szeretjük egymást, az kizár ebbõl a percbõl minden egyebet.
Álljunk meg itt, és elégedjünk meg ezzel.
Szeret, Phoebe?
- Hiszen a szívembe lát - mondta a lány, lesütve a szemét.
- Tudja, hogy szeretem!
És ebben az órában történt, amely tele volt kétségekkel és félelemmel, hogy megesett az a csoda, amely nélkül üres az emberi lét.
Az áldás, amely minden dolgot igazzá, széppé és szentté tesz, az ragyogott a lány és a férfi körül.
Nem tudtak sem szomorúságról, sem öregségrõl.
Átalakult általuk a világ, újra Éden kertje lett, melynek õk voltak az elsõ lakói.
Elfelejtették a halottat, aki oly közel volt hozzájuk.
Ily perc számára nincs halál; mert fölelevenedik az öröklét, s megszentelt valójával mindent átölel.
Csakhogy hamarosan újból rájuk nehezedett a földi lét súlyos terhe.
- Hallga! - suttogta Phoebe.
- Valaki van az utcai kapunál.
- Nézzünk szembe a világgal! - szólt Holgrave.
- Biztosan híre terjedt már, hogy Pyncheon bíró utoljára idejött, s hogy Hepzibah és Clifford elmenekült; ez pedig arra vezet, hogy át fogják kutatni a házat.
Nyissuk ki az ajtót azonnal.
Azonban, nagy meglepetésükre, mielõtt odaértek volna az utcai kapuhoz - sõt, az elõtt, hogy kijutottak volna a szobából, amelyben eddig voltak, már lépteket hallottak a folyosó végében.
Így hát a kaput, amelyrõl úgy tudták, hogy kulcsra van zárva - és Holgrave látta is, hogy Phoebe hiába próbálkozott bejönni -, csak kulccsal nyithatta ki valaki, kívülrõl.
A lépések hangja pedig nem volt kemény, erõszakos, határozott és tolakodó, amilyen idegen emberek járása feltétlenül lett volna, ha az állam nevében behatolnak egy épületbe, ahol tudják, hogy nem látják õket szívesen.
Ezek a lépesek erõtlenek voltak, mint olyan embereké, akik gyengék vagy nagyon fáradtak; azután egymásnak felelõ bizonytalan hangok hallatszottak fel, melyeket a két hallgatódzó nagyon is jól ismert.
- Lehetséges? - suttogta Holgrave.
- Õk azok! - válaszolt Phoebe.
- Hála Isten!
Hála Isten!
Erre, mintha csak Phoebe örvendezõ suttogására lett volna válasz, meghallották Hepzibah hangját, most már sokkal kivehetõbben.
- Hála Istennek, bátyám, itthon vagyunk!
- Hát... igen!
Hála Istennek! - felelt erre Clifford.
- Sivár egy otthon ez, Hepzibah!
De jól tetted, hogy ide hoztál.
Ne menjünk tovább!
Nyitva van a társalgó ajtaja.
Nem tudok elmenni elõtte.
Hadd menjek mindjárt a lugasba, hogy ott pihenjem ki magam, ahol - ó, milyen réginek tûnik már az után, ami ránk szakadt -, ahol egykor olyan boldog voltam, a kis Phoebe társaságában!
De a ház nem volt olyan sivár és üres, amilyennek Clifford képzelte.
Alig tettek meg néhány lépést - valójában nem is mentek beljebb, csak a kapualjban topogtak, a célba értek fásultságával, s nem tudván, mihez is kezdjenek. Addig, míg Phoebe elébük nem szaladt.
Hepzibah könnyekre fakadt, amikor megpillantotta.
Minden erejével tudta csak magát idáig vonszolni a bánat és a felelõsség terhe alatt, míg végre ledobhatta válláról a terhet.
Vagyis nem dobta le, ahhoz már nem maradt ereje, csak nem tartotta tovább, hanem fáradtan összecsuklott alatta.
Most megint úgy tûnt, mintha Clifford lenne az erõsebb kettõjük közül.
- Itt a mi kis Phoebénk!
- Ni, és Holgrave is vele van! - kiáltotta, gyorsan értõ, mélyen látó pillantással, és mosolyogva, szépen, gyengéden, de szomorúan.
- Rátok gondoltam, amint jöttünk végig az utcán, és megláttam, hogy Alice virágai kinyíltak.
Így hát ma az Édenkert virága ebben a vén, sötét házban is kinyílt.
XXI. Elköltözés
A köztiszteletben álló Jaffrey Pyncheon bírónak, a társadalmi élet e kimagasló személyiségének halála olyan feltûnést keltett (legalábbis azok szûkebb körében, akik az elhunyttal közvetlen kapcsolatban álltak), amelynek hullámai csak több mint két hét múlva ültek el.
Mindenesetre meg kell jegyeznünk, hogy mindazon események közül, amelyekbõl valakinek az életrajza összetevõdik, alig van olyan - sõt, a lényegesek közül egy sincs -, amelybe a világ olyan könnyen belenyugodnék, mint az illetõ halálába.
A legtöbb más esetben az esemény szereplõje maga is jelen van köztünk, kiveszi részét a dolgok napról napra való alakulásából, és meghatározott irányba kényszeríti szemléletünket.
Elhunytakor azonban csak a hiány marad, s egy ideig-óráig tartó vízörvény - roppant kicsi, az elnyelt tárgy nagyságához mérten, míg az a felszínen volt -, no, meg pár buborék, mely a fekete mélységbõl száll felfelé, s a felszínen szétpattan.
Pyncheon bíróval kapcsolatban elsõ tekintetre azt lehetett várni, hogy különös elköltözése az élõk sorából nagyobb és tartósabb posztumusz közkedveltséget biztosít számára, mint aminõ általában egy elõkelõ személyiség emlékét kíséri.
De amikor kiderítették, mégpedig az arra illetékes legmagasabb helyen, hogy a halál természetes módon következett be, és hogy egy-két kevéssé fontos körülményt leszámítva, nem rendellenes módja az élet megszûnésének - azaz semmi gyanú nem forog fenn -, akkor a nagyközönség, szokott rugalmasságával, egykettõre elfelejtette, hogy a bíró valaha is élt ezen a földön.
Más szóval, a nagy tekintélyû bíró úr unalmas beszédtéma lett, még mielõtt a megyei újságok sorra helyet szoríthattak volna arra, hogy hasábjaikon fekete keretben közöljék rendkívül magasztaló hangú gyászjelentésüket.
Sõt azokon a helyeken, ahol életében gyakran megfordult, csúszómászó kígyóként sokféle szóbeszéd járta róla, amiket a legnagyobb illetlenség lett volna hangosan, az utcasarkon is kimondani.
Egészen különös, hogy egy ember halálának ténye nyomban igazabbul ismerteti meg jellemét, mind jóságát, mind gonoszságát az emberekkel, mint amennyire valaha is ismerték, míg közöttük élt és tevékenykedett.
A halál olyan megmásíthatatlan tény, hogy kizárja a csalást, és leleplezi az ilyennek hiú ürességét; próbakõ, amely kimutatja az aranyat, és az alacsonyabb rendû fémeket megfosztja talmi méltóságuktól.
Hogyha az elköltözött, akárki legyen is, egy héttel halála után visszatérhetne a földre, csaknem kivétel nélkül magasabban, vagy mélyebben találná magát az emberek becsülésében, mint ahol életében állt.
Mégis az a szóbeszéd, vagy inkább súlyos, becsületbe vágó pletyka, amelyre most utalunk, nagyon régre nyúlt vissza, harminc-negyven évvel korábbra, arra az idõre, amikor a megboldogult Pyncheon bíró nagybátyját állítólag meggyilkolták.
Az õ jelenleg bekövetkezett és igen sajnálatos haláláról adott orvosi vélemény, csaknem egészen valószínûtlenné tette azt, hogy a megelõzõ hasonló esetben gyilkosság történt volna.
Amint azonban a jegyzõkönyvek tanúsítják, akkor mégis voltak olyan körülmények, amelyek kétségtelenül arra mutattak, hogy valaki járt Jaffrey Pyncheon lakosztályában, halála pillanatában, vagy közvetlenül azelõtt, íróasztalát és személyes használatú szekrényeit a hálószobája melletti szobában valaki átkutatta, eltûnt bizonyos összegû pénz és néhány értékes tárgy; egy véres ujjlenyomatot is találtak az öregúr fehérnemûjén; és ebbõl egy mesterien kikovácsolt deduktív gondolatlánc segítségével a rablógyilkosság bûnét rábizonyították Cliffordra, aki akkor nagybátyjánál lakott a hétormú házban.
Akárhonnét is eredt, most egy új elmélet kezdett elterjedni, amely a mondott körülményeket úgy magyarázta, hogy kizárta Clifford bûnösségét.
Többen úgy tudták, hogy ezen oly soká homályban maradt tények mibenlétének és valódi sorrendjének felderítése a fényképész egyik látnok-médiumának volt köszönhetõ, egyike volt ez azoknak a hipnotizált látnokoknak, akik mostanában oly különös zavart képesek elõidézni az emberek cselekedeteirõl alkotott véleményünkben, és mindannyiunk éleslátását megszégyenítik a csodák révén, amelyeket csukott szemmel látnak.
A történet ezen változata szerint Pyncheon bíró ama példás életmódjával ellentétben, amelyet elbeszélésünk során bemutattunk, fiatalabb korában városszerte ismert javíthatatlan semmirekellõ volt.
A ragadozó, állati ösztönök - aminthogy gyakran így van - hamarabb kialakultak benne, mint késõbb oly nevezetes erényei: erõs szellemi képességei és jellemszilárdsága.
Szertelen és kicsapongó volt, alacsonyrendû örömökben tobzódott, kis híján bûnözõ hajlamok laktak benne, s a pénzt is gátlástalanul szórta, pedig nem volt más pénzforrása, mint nagybátyjának bõkezûsége.
Ezzel a viselkedésével elvesztette az idõs úr szeretetét, pedig az eredetileg nagyon is szerette.
Mármost bizonyossá vált - hogy olyan bizonyíték által-e, amelyet bíróság is elfogad, annak nem jártunk utána, és nem is keltjük azt a látszatot, mintha tudnánk -, tehát kiderült, hogy egy éjszaka ez a fiatalember, engedvén az ördög csábításának, kinyitotta és átkutatta nagybátyjának fiókos szekrényeit, amelyekhez ismeretlen módon kulcsot szerzett és bejutott.
E vétkes tevékenysége közben arra ijedt fel, hogy nyílik a hálószoba ajtaja.
S az ajtóban ott állt az öreg Jaffrey Pyncheon hálóruhában.
A megdöbbentõ felfedezés és a nagy izgalom, felháborodás és rémület egyszerre válságossá fokozta azt az egészségi rendellenességet, amely az idõs agglegénynél családi bajként öröklött hajlam volt, vér tört fel a torkán, mely fojtogatta, és lezuhant a padlóra, s közben egyik halántékát erõsen beütötte egy asztal sarkába.
Mit volt mit tenni?
Az idõs úr bizony meghalt!
Késõn volt minden segítség!
Bár nem is lett volna szerencsés dolog, ha a segítség túl korán jön, hiszen ha Jaffrey Pyncheon magához tér, visszanyert öntudatával felfedte volna azt a gyalázatos tettet, amelynek elkövetésén unokaöccsét rajtakapta!
De hát soha többé nem tért már magához.
A fiatalember azzal a hûvös, rettenthetetlen keménységgel, amely mindig jellemzõ volt rá, tovább kutatott a szekrényekben, és megtalálta nagybátyjának újabb keletû végrendeletét, mely Clifford javára szólt - ezt megsemmisítette -, majd megtalálta a régebbit is, melyben az õ javára rendelkezett, ezt természetesen, meghagyta.
Mielõtt azonban kiment volna a szobából, Jaffrey arra is gondolt, hogy ezek az átkutatott fiókok tanúsítják majd, miszerint valaki rossz szándékkal járt a szobában.
A gyanú, hacsak el nem tereli magáról, õrá fog irányulni, õrá, a tolvajra.
Ezért, nem zavartatva magát a halott jelenlététõl, úgy rendezte el a dolgokat, hogy mentesült a gyanútól Cliffordnak, vetélytársának rovására, akit ellentétes természete miatt is megvetett és gyûlölt.
Nem valószínû, ennyit meg kell engednünk neki, hogy Cliffordot szánt szándékkal a gyilkosság gyanújába akarta volna keverni.
Mivel õ maga tudta, hogy nagybátyja nem erõszakos halállal halt meg, lehet, hogy a feszült perc sietségében eszébe sem jutott, hogy ilyen következtetést is lehet majd levonni.
De amikor az ügy ilyen végzetes fordulatot vett, Jaffrey Pyncheon útját már megszabták azok a lépések, amelyeket elõbb tett.
Oly ravaszul forgatta a körülményeket, hogy unokatestvére, Clifford perénél nem is igen kellett hamisan esküdnie, csupán elhallgatnia a döntõ magyarázatot, nem elmondani, amit tett, s aminek szemtanúja volt.
Így Jaffrey Pyncheonnak bûnössége Clifforddal szemben felháborító volt ugyan, és kárhozatot érdemlõ, de a külszín, bár ténylegesen elkövetett egy súlyos bûnt, a legcsekélyebb mértékben szólt ellene, amint csak ilyen esetben lehetséges.
Ez éppen az a fajta bûn, amellyel egy kimagasló személyiség kényelmesen megél.
A nagy tekintélyû Pyncheon bíró úr életének többször megismételt önvizsgálatai során, tette elhalványult, vagy legalábbis megbocsáthatóvá vált.
Egy mozdulattal félresöpörte ifjúságának elfelejtett, elnézett gyarlóságai közé, és ritkán gondolt rá.
De nem akarjuk zavarni a bíró álmát.
Halálának órájában nem lehetett épp szerencsés embernek nevezni.
Nem tudott róla, de nem is élt már a fia, holott annyira igyekezett még megtoldani az egyetlen fiára maradó vagyont.
Alig egy héttel Pyncheon bíró halála után a Cunard-cég egyik gõzhajója meghozta a hírt, hogy egyetlen fia kolera áldozatául esett, amely betegség éppen akkor érte utol, mikor hajóra akart szállni, hogy hazautazzék.
E balszerencse révén Clifford egy csapásra gazdag lett, s vele Hepzibah és a falusi kislány is, általa pedig a gazdagság és mindennemû konzervativizmus esküdt ellensége, a vad újító, Holgrave is!
Clifford korát tekintve most már elkésett dolog lett volna, és nem is bírta volna a jog szerinti igazolással járó veszõdséget és kínt, hogy visszaszerezzék számára a társadalom jó véleményét.
Neki csupán igen kevés ember szeretetére volt szüksége, nem pedig ismeretlen sokaknak csodálatára vagy tiszteletére.
Az utóbbit talán még meg lehetett volna nyerni számára, ha azok, akikre a jóléte feletti õrködés bízatott, tanácsosnak tartották volna azt, hogy a múlt emlékeinek gyötrelmes felidézésével zaklassák, amikor számára egyedül a gyengéd felejtésben és felejtetésben lehetett megnyugvás.
Arra, amit szenvedett, nincs elégtétel.
Az elégtétel szánalmas hamisítványa, amelyet a világ minden bizonnyal két kézzel adott volna - ily elkésve érkezvén a pokol kínjai után, melyek alaposan elvégezték pusztító hatásukat -, csak gúnynak lett volna jó, arra, hogy haragosabb nevetést idézzen, mint aminõre szegény Clifford életében valaha is képes volt.
Való igazság (és szomorú igazság lenne, ha nem lennének azok a magasabb remények, amelyek belõle fakadnak), hogy egyetlen nagy bûn sem tehetõ soha jóvá halandó életünkben, akár elkövetjük azt, akár szenvedünk miatta.
Az idõ, a körülmények szakadatlan változása, valamint a halál minden idõben alkalmatlan, elkerülhetetlen eljövetele megakadályozzák a jóvátételt.
Ha hosszú évek múltán mégis jogos elismerését nyújtják igazságunknak, már nincs mit kezdenünk vele.
Jobb orvosság a szenvedõnek, ha csendesen továbbmegy, messze maga mögött hagyván azt, amit egykor végromlásának érzett.
A Pyncheon bíró halála okozta megrázkódtatás hosszú idõn át élénkítõ és végül is jótékony hatással volt Cliffordra.
Az a kegyetlen, erõszakos ember Clifford lidércnyomása volt.
Egyetlenegyszer sem tudott szabadon lélegzetet venni, míg belül volt kóros hatásának körén.
A szabadság elnyerése, amint azt Clifford fejvesztett menekülésénél tapasztaltuk, elsõnek reszketõ örömmámort okozott.
De mikor ez elhagyta, akkor sem süllyedt vissza korábbi tunya, közömbös elmeállapotába.
Igaz, soha közelébe se ért annak, aminek ígéretét képességei magukba hordták.
Mégis elég visszaadatott neki ahhoz, hogy részben fény vetõdjék jellemére, s részleteiben megmutatkozzék az a fenséges báj, amelyet összetörtek benne; és ugyanolyan mély, bár nem annyira szomorú érdeklõdést ébresztett iránta, mint eddig.
Nyilvánvalónak tetszett, hogy boldog.
Ha jutna még idõnk életének egy napját leírni, oly sok szép tárgy között, melyek kedveztek a szépség iránti szeretetének, ehhez a naphoz képest a leírt kerti képek, amelyek pedig oly kedvesek voltak neki akkor - kezdetlegesnek, köznapinak tûnnének.
Mindjárt azután, hogy vagyoni helyzetük így megváltozott, Clifford, Hepzibah és a kis Phoebe a mûvész erõs helyeslésére úgy határozott, hogy elköltöznek az öreg, fojtó levegõjû hétormú házból, és legalábbis egyelõre, a megboldogult Pyncheon bíró elegáns vidéki házát választják lakóhelyül.
Chanticleert és családját már elõbb odaköltöztették, ahol is a két tyúk fáradhatatlanul tojta a sok tojást azzal a nyilvánvaló reménnyel, hogy kötelesség teljesítésüknek és lelkiismeretességüknek megfelelõen nevezetes fajuk a jövõben jobb körülmények közt fog tenyészni, mint az elmúlt száz esztendõ alatt.
Azon a napon, amelyre elköltözésüket tervezték, történetünk fõbb szereplõi, beleértve a jó öreg Venner bácsit is, összegyûltek a hétormú ház társalgójában.
- A villa valóban igen szép lehet, amennyire az alaprajzból látni -jegyezte meg Holgrave, amikor a társaság azt beszélte meg, hogy hogyan rendezkedjék be a jövõben.
- De csodálkozom, hogy a megboldogult bíró, hisz oly jómódú volt, és oly valószínûnek tarthatta, hogy gazdagságát saját utódaira hagyja majd, hogyan nem látta be, mennyivel ésszerûbb lenne ily remekmûvû családi házat inkább kõbõl építtetni, mint fából.
Akkor, ha minden nemzedék változtatott volna is a ház belsején, saját ízlésének és kényelmének megfelelõen, külseje az évek múltán tiszteletre méltó ódonságával is egyre szebb lett volna, ily módon az állandóságnak azt az érzetét keltve, amelyet minden pillanatnyi boldogság elengedhetetlen alkotórészének tartok.
- Nohát - kiáltott fel Phoebe, amint csodálkozva, de egyben jól mulatva, a mûvész arcába nézett -, igazán különös, hogy változnak az elvei!
Kõházat akar, és még mit nem!
Két vagy három hete sincs, hogy azt szerette volna, ha az emberek olyan könnyû és átmeneti hajlékokban élnének, mint egy madárfészek!
- Jaj, Phoebe, hiszen megmondtam, hogy így lesz! - szólt a mûvész félig bánatos, félig vidám mosollyal.
- Lám, máris konzervatív lettem, pedig mindent inkább el tudtam volna képzelni.
És ezt különben sem lehet sehogy megbocsátani ebben a házban, amelyben oly sok öröklött szerencsétlenség élt tovább, s itt, a konzervatívok konzervatívjának tekintete elõtt, aki épp e magatartás által tette önmagát oly hosszú idõre nemzetségének rossz végzetévé.
- Ó, az a kép! - szólt Clifford, és mintha most is összeborzadt volna komor tekintetétõl.
- Valahányszor ránézek, egy régi, homályba veszõ emlék kísért, amelyet képtelen vagyok pontosan felidézni.
Mintha csak így szólna: gazdagság! - határtalan gazdagság! - elképzelhetetlen gazdagság!
Úgy tûnik, mintha gyermek lettem volna, vagy ifjú, amikor a kép szólt hozzám, gazdag titkot mondott, vagy talán inkább kinyitotta elõttem a kezét, melyben rejtett vagyonról szóló írásos okmányt tartott.
De mostanában olyan homályos elõttem minden, ami rég történt!
Vajon mi lehetett ez az álom?
- Talán én felidézhetem - válaszolta Holgrave.
- Nézzék csak, száz az egyhez, hogy aki nem ismeri a titkát, sohasem érinti meg ezt a rugót.
- Ó, titkos rugó! - kiáltott fel Clifford!
- Most már emlékszem!
 Egyszer már rátaláltam, egy nyári délutánon, amikor tétlenül és álmodozva bolyongtam a házban.
De nem jut eszembe, hogy is volt.
A mûvész megérintette ujjával a szerkezetet, amelyre felhívta a figyelmüket.
Régebben ilyen érintésre biztosan elõreugrott volna az arckép.
Mivel azonban ily sokáig volt titokban s használaton kívül, hát az egész gépezetet megette a rozsda; és így Holgrave ujjának nyomására a kép meg a keret mindenestül elõrebukott, s lezuhant a padlóra.
Ekkor a falban egy négyszögû bemélyedés vált láthatóvá, s benne valamely tárgy, amelyet úgy befedett a századok pora, hogy nem lehetett azonnal felismerni: egy összehajtogatott pergamenlap volt.
Holgrave szétnyitotta, és egy régi-régi okiratot tárt nézõi elé, amely több indián törzsfõ kézjegyével ellátva, örök idõkre Pyncheon ezredes és utódai birtokának nyilvánított egy óriási kiterjedésû birtokot Amerika keleti részén.
- Íme, ez az a pergamen, amelynek megtalálásáért a szépséges Alice Pyncheonnak el kellett veszítenie boldogságát és életét - szólt a mûvész, legendájára hivatkozva.
- Ez az a kincs, amelyet a Pyncheonok hiába kerestek, míg valamit is ért, és most, hogy megtalálják, rég elvesztette már minden értékét.
- Szegény Jaffrey bátyánkat ez vezette hát félre! - kiáltott fel Hepzibah.
- Fiatal korunkban, mikor együtt voltak, Clifford biztosan elõadta neki ezt a felfedezést, tündérmeseképpen.
Sokat bolyongott keresztül-kasul a házban, és minden szögletet bevilágította szép történetekkel.
Szegény Jaffrey meg, aki mindent olyan komolyan vett, azt gondolta, hogy a bátyám rálelt a nagybátyánk vagyonára.
Még mikor meghalt is azt hitte!
- De hát hogy jött rá erre a titokra? - kérdezte Phoebe Holgrave-tõl félhangosan.
- Drága Phoebém - szólt Holgrave -, nem tudom, mit érez, ha a Maule nevet hallja?
Ami ezt a titkot illeti, ez egyetlen örökségem, mely elõdeimtõl rám maradt.
Elõbb kellett volna talán megmondanom (csakhogy attól tartottam, elriasztom), hogy a bûnnek és bûnhõdésnek ebben a hosszú szomorújátékában én az öreg boszorkánymestert képviselem, és valószínûleg csak ugyanannyi a boszorkányságom, amennyi az övé volt, szegényé.
Az akasztófára jutott Matthew Maule fia, az építõmester, e ház építése közben alkalmat talált arra, hogy a falba vésse azt a titkos rekeszt, és elrejtse benne az indián adománylevelet, amely a végtelen keleti területeket a Pyncheonoknak juttatta.
Ilyenformán a Pyncheonok Maule kertjéért vesztegették el hatalmas birtokukat.
- Mostanára meg - szólalt meg Venner bácsi - alighanem az egész birtokjoguk annyit sem ér már, mint egy ember része a farmomon.
- Venner bácsi! - kiáltott Phoebe, kezébe véve a foltozott ruhájú filozófus kezét. - Ne is említse többé a farmját!
Sohasem kell odamennie, ameddig él!
A mi új kertünkben van egy házikó, a legszebb sárgásbarna színû házacska, amit valaha látott, igazán a legtakarosabb kis ház a világon, éppen, mintha mézeskalácsból lenne - azt kitatarozzuk és berendezzük külön magának.
És semmi dolga nem lesz, épp csak amihez kedve van, s örülhet a szép napnak reggeltõl estig, Clifford bátyámat meg folyvást felvidítja a sok bölcs és kedves beszéddel, ami az ajkáról ömlik!
- Ó, kedves gyermekem - szólt a jó Venner bácsi egészen elérzékenyülve -, ha fiatalemberhez szólna így, mint hozzám, szegény öreghez, annak a szíve bizony nem lenne nagyobb biztonságban, mint az én mellénygombjaim!
S úgy éljek! - akkorát sóhajtottam most, hogy igazán leszakadt az utolsó mellénygombom.
De hát bánja a kánya!
Soha életemben nem sóhajtottam ilyen boldogan, mintha csak mennyei levegõt szívott volna a tüdõm!
Nos, Phoebe kisasszony!
Alighanem meg fogják érezni a hiányomat a környezõ kertekben meg a hátsó ajtók tájékán, és azt hiszem, hogy a Pyncheon utca nem is lesz már a régi az öreg Venner bácsi nélkül, mert én még úgy emlékszem ám rá, hogy az egyik oldalán kaszáló volt, a másikon meg a hétormú ház kertje.
De hát vagy nekem kell odaköltöznöm a kisasszonyék vidéki szállására, vagy a kisasszonynak kell az én farmomra jönni, kettõ közül az egyiknek meg kell lennie, a kisasszonyra bízom, melyiket választja.
- Jöjjön velünk, Venner bácsi, én is kérem! - szólt Clifford, aki különösen szerette az öreg derûs, nyugalmas, egyszerû szellemét.
- Azt szeretném, ha mindig ott õgyelegne öt-tízpercnyi távolságra székemtõl.
Maga az egyetlen filozófus, akinek a bölcsessége mélyén nem találni egy keserû cseppet sem!
- Istenem! - kiáltott Venner bácsi, aki elõtt most derengett fel, miféle ember õ voltaképpen.
- Pedig engem, míg fiatal voltam, mindenki félnótásnak tartott!
Úgy látszik, olyan vagyok, mint a Roxbury-alma, minél tovább megmaradok, annál többet érek.
Bölcs szavaim meg, amiket Phoebe emleget, olyanok, mint a sárga pitypang, az sem nyit a forró nyári hónapokban, hanem inkább tépett fû között aranylik, meg a száraz levelek alatt, sokszor még késõ decemberben is.
És én szívesen látom magukat, kedves barátaim, dús pitypanggyûjteményemmel, akár meg is duplázom, ha kell.
Ekkor egy egyszerû, de formás sötétzöld hintó állt meg a régi majorház töredezett homlokzata elõtt.
A kis társaság kilépett a kapun, és Venner bácsi kivételével, aki csak néhány nap múlva készült utánuk menni, valamennyien beszálltak a hintóba.
Jókedvûen beszélgettek és nevettek - s ahogyan gyakran megesik, olyan pillanatokban, amikor talán érzelemtõl kellene remegni szívünknek -, Clifford és Hepzibah is csak úgy vettek búcsút atyáik házától, alig több megindultsággal, mint hogyha délután visszatérnének ide teázni.
A kocsi és a két szürke ló szokatlan látványa sok gyereket odacsalt köréjük.
Mikor Hepzibah megismerte köztük a kis Ned Higginst, a zsebébe nyúlt, és a kis lurkónak, elsõ és legkitartóbb vevõjének, annyi ezüstpénzt nyomott a markába, hogy barlangnyi befogadóképességû gyomrát annyiféle mézeskalács állattal tölthesse be, ahány egykor Noé bárkájába szállott.
Két ember ment arra, épp amikor a hintó elindult.
- No, Dixey - mondta az egyik -, mit szólsz ehhez, az én feleségemnek is három hónapig volt szatócsboltja, és öt dollárja odaveszett a kinnlevõségbõl.
Az öreg Pyncheon kisasszony is körülbelül ugyanannyi ideig próbálkozott a kereskedéssel, de most pár százezerrel hajtat el a hintóján, ha nemcsak az õ részét számítjuk, hanem a Clifford és Phoebe jussát is, sõt, egyesek szerint kétszer annyi van!
Ha szerencsének nevezed, jó, de ha úgy vesszük, hogy Isten akarata, sehogy sem tudom megérteni!
- Jó kis üzlet - szólt a bölcs Dixey -, jó kis üzlet!
Maule kútja, jóllehet magára hagyták, mégis egész sor kaleidoszkópszerû képet tükröztetett, amelybõl látnoki szem kiolvashatta volna Hepzibah és Clifford, valamint a legendás boszorkánymester utódának sorsát és a falusi kislányét, akire kivetette szerelmének varázshálóját.
A Pyncheon szilfa is, ritkás leveleivel, amelyeket még meghagyott a szeptemberi vihar, titokzatos jóslatokat suttogott.
A bölcs Venner bácsi pedig, mikor lassan elballagott a töredezett homlokzat elõtt, mintha szép zenét hallott volna, és úgy képzelte, hogy a bájos Alice Pyncheon - miután tanúja volt halandó rokonai sok viselt dolgának, elmúlt bajának és jelen örömének - távozóban még egyszer megérintette ujjaival a spinétet, és felcsendülõ hangjaiban felszállt lelkének öröme, amint fölfelé szárnyalt a dallam a hétormú házból.