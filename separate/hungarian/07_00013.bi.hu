Mary Shelley
Frankenstein vagy a modern Prométheusz
Szentpétervár, december 11.
Bizonyára örömmel hallod, hogy semmi baj nem zavarta meg a vállalkozás kezdetét, amelyet oly rossz elõérzettel kísértél.
Tegnap érkeztem ide, s elsõ dolgom, hogy megnyugtassam drága húgomat jóllétem s a vállalkozásom sikerébe vetett egyre erõsebb bizodalmam felõl.
Már messze északra járok Londontól; s ahogy Pétervár utcáit rovom, érzem, hideg északi szél játszik az arcomon, ajzza fel idegeimet és tölt el gyönyörûséggel.
Megérted ezt az érzést?
Ez a szél onnét jön, ahova én igyekszem, s ízelítõt ad a jeges éghajlatból.
Az ígéretes északi szél lázasabb s színesebb álmokra ihlet.
Hiába igyekszem meggyõzni magam, hogy a sarkvidék a fagy és az elhagyatottság hazája, képzeletemben akkor is mindig szép és kellemetes.
Ott, Margaret, a nap örökké látható, hatalmas korongja csak súrolja s örök ragyogássá oldja a horizontot.
Ott - mert szíves engedelmeddel, húgom, bizodalommal viseltetem a korábbi hajósok iránt - nincs se hó, se fagy, s nyugodt vizeken áthajózva oly földre hajt a szél, mely csodálatosságában és szépségében felülmúlja a lakható földgolyó eddigelé fölfedezett valamennyi táját.
Amit terem, sajátos és példa nélkül való, mint ahogy ember nem lakta, föltáratlan magányában minden bizonnyal elõfordul az asztráltestek jelensége is.
Mert mire ne számíthatna az ember az örök fény honában?
Meglehet, itt találok magyarázatot ama csodálatos erõre, mely magához vonzza a tût; s lehet, hogy az égitestekkel kapcsolatban ezernyi olyan megfigyelést teszek, amelyre csak ez az utazás nyújthat lehetõséget, s amely egyszer s mindenkorra megmagyarázza mozgásuk látszólagos rendellenességeit.
Jóllakathatom izzó kíváncsiságomat a világ egy oly részének látványával, amelyet emberszem még sose látott, s olyan földet taposhatok, amelyet emberi láb még soha nem tapodott.
Ez az, ami csábít, s ez elég a veszély vagy a halál minden félelmének legyõzésére, ez sarkall, hogy megkezdjem a fáradságos utazást, oly örömmel vágjak neki, mint amilyet a gyermek érez, midõn vakáció idején pajtásaival csónakba száll, s felfedezõ útra indul honi folyócskáján.
Ám ha mindeme feltevés hamisnak bizonyul, akkor sem vonható kétségbe, milyen fölmérhetetlen hasznot hajt az emberiségnek, amíg csak egyetlen generáció is él e földön, ha fölfedezem a sarkvidéki átjárót azokba az országokba, amelyeket ma sokhavi utazással lehet csak megközelíteni; vagy ha megfejtem a mágnes titkát, márpedig az, ha egyáltalán lehetséges, csak egy magaméhoz hasonló vállalkozás árán valósítható meg.
E gondolatok eloszlatták az izgalmat, amelyet akkor éreztem, amikor e levelet írni kezdtem, s ma úgy érzem, izzó lelkesedés emel a mennyekbe, mert semmi úgy meg nem nyugtatja a lelket, mint a határozott cél - a pont, amelyre a lélek szegezheti szellemi tekintetét.
Ez az expedíció ifjúi éveim legkedvesebb álma volt.
Hévvel olvastam a beszámolókat mindazon utazásokról, amelyek célja, hogy a sarki tengereken át kijussanak az északi Csendes-óceánra.
Bizonyára emlékszel, jó Thomas bácsikánk könyvtárát teljes egészében a fölfedezést célzó utazások históriái alkották.
Neveltetésemet elhanyagolták, de olvasni szenvedélyesen szerettem.
Ezeket a könyveket bújtam éjjel-nappal, s megismervén õket, csak fokozódott bennem a keserûség, amelyet gyermekkoromban éreztem, mikor megtudtam, haldokló édesapám tilalma miatt nagybátyám nem engedheti, hogy én a tengerjáró emberek életére adjam a fejem.
Hat év telt el azóta, hogy e vállalkozásra elszántam magam.
Még ma is emlékszem az órára, mikor úgy döntöttem, életemet e nagy célnak szentelem.
Azzal kezdtem, hogy testemet megedzettem a megpróbáltatásokra.
Részt vettem több, az Északi-Jeges-tengerre irányuló bálnavadász-expedícióban; önként vállaltam hideget, éhezést, szomjúságot és álmatlanságot; napközben jobbára keményebben dolgoztam, mint a közönséges matrózok, éjszakáimat meg a matematika, az orvostudomány és a fizikai tudományok azon ágazatinak elsajátítására szenteltem, amelyekbõl a tengeri kalandornak a legtöbb gyakorlati haszna származhat.
Kétszer is elszegõdtem matróznak egy grönlandi bálnavadászhajóra, és bámulatosan megálltam a helyemet.
Bevallom, egy kicsit büszke voltam, mikor a kapitány fölajánlotta, legyek második tiszt a hajóján, és komolyan kérlelt, maradjak vele, olyan értékesnek ítélte szolgálataimat.
És mondd, drága Margaret, talán nem érdemlem meg, hogy valami nagy célt teljesítsek?
Eltölthetném az életemet kényelemben, fényûzésben, de én többre becsülöm a dicsõséget minden csábításnál, amit a vagyon állít elibém.
Ó, csak egyetlen bátorító hang mondott volna igent az elhatározásomra!
Bátorságom és elszántságom rendíthetetlen, de reményem ingadozik, s kedélyem olykor nyomott.
Hosszú és keserves utazásra készülök, amelynek megpróbáltatásai minden erõmet igénybe veszik. Nemcsak a többiek lelkesedését kell ébren tartanom, de néha, mikor az övék alábbhagy, a magamét is úgy kell õriznem.
Két vagy három hét múlva útra kelek Arhangelszkbe, ott akarok hajót bérelni, ami nem lesz nehéz, ha kifizetem a biztosítást a hajótulajdonos helyett, és ott fogadok majd fel annyi matrózt az edzett bálnavadászok közül, amennyit szükségesnek vélek.
Úgy tervezem, csak júniusban szállok tengerre. Hogy mikor térek vissza?
Ó, drága húgom, miként adhatnék választ e kérdésre?
Ha sikerrel járok, hosszú-hosszú hónapok, talán évek telnek el, míg viszontlátjuk egymást.
Ha meg nem, talán nagyon hamar vagy sohasem látsz viszont.
Isten veled, drága, csodálatos Margaretem.
Árasszon el téged az ég minden áldásával, s óvjon meg engem, hogy újra meg újra tanújelét adhassam hálámnak mindama szeretetért és jóságért, amit tõled kaptam.
Szeretõ bátyád
R. Walton
Arhangelszk, március 28.
Mily lassan telik itt az idõ a hó és fagy rabságában!
De akkor is megtettem vállalkozásom második lépését.
Bérbe vettem egy hajót, s most azzal foglalatoskodom, hogy kiválasszam a tengerészeimet. Eddig csupa olyan embert alkalmaztam, akiben úgy látszik, megbízhatom, s aki - ez biztos - rendíthetetlenül bátor.
De egyvalami nagyon hiányzik, az, amim még sosem volt, s aminek a hiányát ma a legsúlyosabb rossznak érzem. Barátom nincs, Margaret. Ha sikerül, amit elkezdtem, izzó lelkesedésemet nem lesz, aki megossza velem. Ha csalódás ér, senki nem lesz, aki erõt öntene belém a keserûség idején.
Papírra vetem gondolataimat, az igaz, de ez szegényes eszköz az érzelmek közvetítésére.
Olyan embertársaságára vágyom, aki együtt tud érezni velem, akinek a szeme válaszolni tud a tekintetemre.
Lehet, hogy romantikusnak ítélsz, drága húgom, de keservesen érzem a barát hiányát.
Nincs a közelemben gyöngéd, egyben bátor ember, akinek az elméje nemcsak mûvelt, hanem mély is, akinek az ízlése egy az enyémmel, hogy helyeselje vagy kiegészítse terveimet.
Mennyit orvosolhatna egy ilyen barát bátyád hibáiból!
Én túlságosan is lelkes vagyok a munkában, és túlságosan türelmetlen a nehézségek közepette.
De még rosszabb számomra, hogy autodidakta vagyok, hisz életem elsõ tizennégy évében csak futkároztam a mezõn, és nem olvastam semmi mást, mint Thomas bácsikánk utazási könyveit.
Tizennégy éves fejjel ismerkedtem meg hazám legünnepeltebb költõivel, de annak szükségességét, hogy hazám nyelvén kívül más nyelveket is megtanuljak, csak akkor ismertem föl, mikor e felismerés legnagyobb hasznát már nem élvezhettem.
Most huszonnyolc esztendõs vagyok, s valójában mûveletlenebb, mint sok tizenöt éves iskolás gyermek.
Az igaz, így többet gondolkodtam, s több mindenrõl és csodálatos dolgokról ábrándozom; de ábrándjaimnak (mint a festõk mondják) nincs mélységük; nagyon-nagyon rászorulnék hát egy jó barátra, akinek van annyi józan esze, hogy ne a megvetendõ romantikust lássa bennem, s akiben van annyi szeretet, hogy megregulázni igyekezzék az agyamat.
Igen, ez mind haszontalan panasz. Biztos, sem a tágas óceánon, sem itt, Arhangelszkben nem lelek barátra a kereskedõk és tengerészek közt.
De ne hidd ám, hogy mert panaszkodom egy kicsit, vagy mert fáradalmaimra csak oly vigaszt tudok elképzelni, amelyet talán sohasem ismerek meg, egyszer is megingott volna elhatározásom.
Az könyörtelen, mint a sors; csak addig késlekedem útra kelni, amíg az idõjárás meg nem engedi, hogy hajóra szálljak.
A tél félelmetesen zord volt; de a tavasz jót ígér, s itt úgy hiszik, idén nagyon korán kitavaszodik, lehet tehát, hogy hamarabb felvonom a vitorlát, mint számítottam rá.
De nem fogok elsietni semmit; ismersz annyira, hogy megbízhass józan eszemben és megfontoltságomban, ha mások biztonságát kell szem elõtt tartanom.
Leírni se tudom, mit érzek, hogy immár ily közeli kilátássá vált vállalkozásom.
Lehetetlen éreztetnem veled azt a reszketeg, félig gyönyörûségbõl, félig félelembõl fakadó várakozást, amivel készülõdöm az indulásra, a felderítetlen tájakra, a „köd és hó honába”. Én nem ölök albatroszt, nem kell aggódnom a biztonságomért, vagy mégis megeshet, hogy megviselten és szomorúan térek vissza hozzád, akár a Vén Tengerész?
Mosolyogsz ezen az utaláson; de el kell árulnom neked egy titkot.
Vonzalmamat, szenvedélyes lelkesedésemet, amelyet az óceán veszedelmes titkai iránt érzek, nemegyszer neki, a legelevenebb képzeletû modern költõnek tulajdonítom.
Valami olyasmi munkál a lelkemben, amit nem értek.
Én voltaképpen szorgalmas vagyok - valósággal kicsinyes; munkásember, aki szorgosan és lelkiismeretesen végzi a munkáját, de emellett ott él bennem a csodák szerelme, a hit a csodában, s ez szövi át minden tervemet, ez térít le a szokott emberi ösvényekrõl, kerget ki a vad tengerekre, ember nem látta vidékekre, amelyeket annyira szeretnék földeríteni.
De térjünk vissza gyöngédebb gondolatokra.
Vajon látlak-e még azután, hogy átszeltem a roppant tengereket, s Afrika vagy Amerika legdélibb csücskét megkerülve visszatértem?
Nem merek ekkora sikert remélni, de nincs merszem végiggondolni a fordítottját.
Írj továbbra is, mint most, minden alkalommal; talán megkapom néha a leveledet, épp, mikor legjobban rászorulok, hogy lelkembe erõt öntsél.
Gyöngéden szeretlek.
Gondolj rám melegen, akkor is, ha soha többé nem hallasz rólam.
Szeretõ bátyád
Robert Walton
Július 7.
Drága Húgom!
Csak sietve írok néhány sort, hogy közöljem: jól vagyok, s jól haladok utamon.
E levelet egy kereskedelmi hajó viszi magával, útján Arhangelszkbõl hazafelé; szerencsésebb, mint én, aki talán évekig nem látja viszont szülõhazáját.
Hangulatom ennek ellenére jó; embereim bátrak, szemmel láthatólag szilárdan céltudatosak; úgy látszik, még a jégtáblák sem keserítik õket, amelyek egyre-másra úsznak el mellettünk, imigyen jelezvén a vidék veszedelmeit, amely felé tartunk.
Már a földrajzi szélesség távoli köreiig hatoltunk fel; de itt most van a nyár dereka, s a déli szelek, amelyek sebesen röpítenek minket az olyannyira vágyott partok felé, ha nem is olyan melegek, mint odahaza, Angliában, némi éltetõ és nem várt meleget lehelnek.
Eddig semmi olyan baj nem ért bennünket, ami érdemes lenne rá, hogy levélben megemlítsem.
Egy-két erõs szélvihar, egy lék a hajón, csupa olyan kellemetlenség, amit a tapasztalt hajós aligha tart megörökíteni érdemesnek; boldog lennék, ha ennél rosszabb mindvégig nem érne.
Adieu, drága Margaretem.
Nyugodj meg: a magam érdekében s a tiedben is kerülöm, hogy veszélybe rohanjak.
Hûvös leszek, megfontolt és józan.
De az igyekezetemet siker kell hogy koronázza.
És miért is ne?
Eddig már eljutottam, biztonságos utat követve az úttalan óceánon; maguk a csillagok a szemtanúi, s tanúsíthatják diadalomat.
Miért ne jutnék még messzebbre a megszelídítetlen, de engedelmes elem hátán?
Mi állhatja útját az elszánt szívnek és a férfiember acélos akaratának?
Teli szívembõl magától csordul ki mindez.
De be kell fejeznem soraimat.
Isten áldjon, szeretett húgom!
R. W.
Augusztus 5.
Olyan furcsa eset történt velünk, hogy muszáj megírnom, bár nagyon valószínû, hamarabb találkozunk személyesen, mint ez a levél kezedbe jut.
Hétfõn, július 31-én kis híján körülvette hajónkat a jég, úgy körülzárta minden oldalról, hogy alig maradt szabad víz, amin ússzon.
Helyzetünk ugyancsak veszélyes volt, annál is inkább, mert sûrû köd ült ránk.
Egy helyben vesztegeltünk hát, azt remélvén, a légkör és az idõjárás elõbb-utóbb majdcsak megváltozik.
Két óra tájt eloszlott a köd, s láttuk, minden irányban hatalmas, egyenetlen, látszólag határtalan jégmezõ húzódik körülöttünk.
Bajtársaim némelyike följajdult, s az én elmém is megtelt aggályos gondolatokkal, mikor is hirtelen különös látvány ragadta meg s terelte el helyzetünkrõl a figyelmünket.
Alacsony, szántalpakra szerelt kocsiderekat pillantottunk meg, amelyet kutyák vontattak; tõlünk északra haladt el, mintegy félmérföldnyire; a szánon ember formájú, de óriás termetû lény ült, és hajtotta az ebeket.
Távcsövön figyeltük a gyorsan távolodó utazót, míg csak el nem veszett a jégmezõ távoli egyenetlenségei közt.
A jelenés mértéktelen csodálatot keltett mindannyiunkban.
Hiszen tudtunkkal száz meg száz mérföldnyire voltunk minden szárazföldtõl; de e jelenés mintha arra vallott volna, hogy a part valójában nincs is oly messze, mint hittük.
De így, jégbe zártan nem követhettük az útvonalát, hiába lestük a lehetõ legnagyobb figyelemmel.
Az eseményt követõleg mintegy két órával hullámverést hallottunk; éjszakára összetöredezett a jég, és hajónk kiszabadult.
Mindazonáltal helyben maradtunk reggelig, mert féltünk, hogy a sötétben összetalálkozunk a széttört jégmezõ valamelyik hatalmas darabjával.
Kihasználtam az idõt, s pihentem néhány órát.
Reggel azonban, amint kivilágosodott, fölmentem a fedélzetre, s ott találtam valamennyi matrózomat, mindet a hajó egyik oldalán, szemmel láthatólag beszéltek valakivel odalenn a vízen.
Egy szán volt ott, szakasztott olyan, mint amilyet láttunk; az éjszaka sodródott mellénk egy jókora jégtáblán.
Elébe fogva egyetlen eleven kutya, de a szánon ült valaki, s a matrózok épp arra igyekeztek rávenni õt, hogy szálljon a hajónkra.
Ez az ember azonban, a másik utazótól eltérõleg, nem látszott valamely fölfedezetlen sziget vad lakójának, ez európai volt.
Mikor megjelentem a fedélzeten, a fedélzetmester így szólt hozzá: - Itt a kapitányunk, s õ úgysem engedi, hogy odavesszen a nyílt tengeren.
Mikor megpillantott, az idegen angolul szólított meg, jóllehet idegen kiejtéssel:
- Mielõtt a hajójára szállnék - mondta -, legyen szíves, tájékoztasson, merre tart.
Képzelheted, mekkora volt a meglepetésem, hogy egy ember a pusztulás küszöbén, akirõl joggal hihettem, hajómat a menekülés olyan eszközének tekinti, amelyet a világ minden kincséért el nem cserélne, épp ezt a kérdést teszi föl nekem.
De válaszoltam neki; megmondtam, hogy fölfedezõ úton vagyunk, és az Északi-sarkra készülünk.
Úgy látszik, meg volt elégedve a hallottakkal, mert beleegyezett, hogy fölvegyük a fedélzetre.
Uram Isten!
Margaret, ha láttad volna azt az embert, aki végül hajlandó volt elfogadni a biztonságot, meglepetésed nem ismert volna határokat.
Végtagjai már kis híján lefagytak, s szinte csontvázzá aszott a fáradtságtól és a szenvedéstõl.
Még nem láttam embert ily nyomorúságos állapotban.
Megpróbáltuk bevinni a kabinba; de amint elhagyta a friss levegõt, elalélt.
Visszavittük tehát a fedélzetre, pálinkával dörzsöltük, hogy életre keltsük, sõt a szájába is diktáltunk egy kortyot.
Amint az élet jeleit mutatta, takaróba burkoltuk, s lefektettük a konyhatûzhely kéménye mellé.
Lassan-lassan erõre kapott, evett egy kis levest, s ez csodamód visszaadta az erejét.
Két nap telt el így, mire meg tudott szólalni; néha már attól féltem, hogy a szenvedés az értelmétõl fosztotta meg.
Mikor némileg rendbe jött, beköltöztettem a saját kabinomba, s amennyire a dolgom engedte, gondját viseltem.
Soha érdekesebb teremtménnyel még nem találkoztam: tekintete többnyire vad, sõt tébolyult; de vannak pillanatok - ha bárki nyájas iránta, vagy bármi apró szolgálatot tesz neki -, amikor az arcán mintegy fölragyog a jóindulat és a kedvesség, annyira, hogy ilyet még nem is láttam.
De általában mélabús és keserû; néha a fogát csikorgatja, mintha nehezen tûrné a ránehezedõ bánat súlyát.
Mikor vendégem kissé fölépült, csak üggyel-bajjal tudtam távol tartani tõle az embereket, mert ezernyi kérdést szerettek volna föltenni neki; de nem akartam, hogy ebben a testi és lelki állapotban, mikor gyógyulása szemmel láthatólag a teljes nyugalomtól függött, haszontalan kíváncsisággal gyötörjék.
Egyszer azonban az elsõ tiszt mégis föltette neki a kérdést: Mi okból hatolt fel eddig a jégen e különös jármûvel?
Arca mélységesen elszomorodott. - Hogy megkeressek valakit, aki megszökött elõlem.
- És akit nyomon követett, az ugyanígy utazott?
- Ugyanígy.
- Akkor azt hiszem, láttuk õt; egy nappal azelõtt, hogy önt fölvettük, egy kutyaszánt láttunk a jégen, s benne egy embert.
Ez fölajzotta az idegen érdeklõdését; számtalan kérdést tett föl, ahogy õ mondta, a démon útvonalára nézve, akit követett.
Röviddel ezután, amint kettesben maradtunk, azt mondta: - Kétségkívül fölkeltettem az ön s ugyanígy e derék emberek kíváncsiságát; de ön nagyon is tapintatos, hogy faggatóznék.
- Úgy van; arcátlanság és embertelenség lenne, ha kíváncsiskodással lennék a terhére.
- Pedig különös és veszedelmes helyzetbõl mentett ki; s jóindulatával visszaadta az életemet.
Röviddel ezután megkérdezte, mi a véleményem: a jégpáncél széttöredezése a másik szánt elpusztította-e?
Azt feleltem, erre nézve semmi biztosat nem mondhatok; hiszen a jég csak éjfél elõtt kezdett töredezni, s lehet, hogy az utazó addig biztonságos helyre ért; de ezt sem állíthatom határozottan.
Ettõl kezdve mintha új lelkesedés öntött volna életet az idegen erõtlen testébe.
Mindenáron föl akart menni a fedélzetre, hogy a szánt lesse, amely annak idején fölbukkant elõttünk; de sikerült rávennem, maradjon lent a kabinban, mert gyönge még hozzá, hogy elviselje a kegyetlen idõt.
Megígértem neki, valaki majd õrködik helyette, és nyomban értesíti, ha bármi új kerül a szemünk elé.
Ennyi az, ami naplómból a mai napig a különös idegenre vonatkozik.
Az idegen egészsége egyre javul, de õ maga nagyon hallgatag, s láthatólag kényelmetlenül érzi magát, ha rajtam kívül más lép a kabinba.
De a modora oly szelíd és szerény, hogy a matrózok mind érdeklõdnek iránta, jóllehet szót alig váltanak vele.
Én magam már-már úgy megszerettem, mintha testvérem lenne; szakadatlan és mély bánata együttérzéssel és részvéttel tölt el.
Jobb napjaiban bizonyára nemes lélek lehetett, ha még most, emberroncs létére is ilyen vonzó és szeretetre méltó.
Azt írtam az egyik levelemben, drága Margaret, hogy a roppant óceánon nem fogok barátra lelni; s lám, mégis találtam egy embert, akit, mielõtt lelkét megtörte volna a nyomorúság, szívembõl elfogadtam volna testvéremnek.
Idõrõl idõre, ha történik vele valami följegyzésre méltó, elküldöm neked az idegennel kapcsolatos naplójegyzeteimet.
Augusztus 13.
Napról napra jobban megszeretem a vendégemet.
Csodálatot is kelt bennem, meg szánalmat is, döbbenetes mértékben.
Mert miként is tekinthetnék egy ilyen nemes lélekre, akit tönkretett a nyomorúság, anélkül, hogy belém ne hasítana a fájdalom?
Oly szelíd, s mégis oly bölcs, elméje kimûvelt, s ha megszólal, bár szavait finoman megválogatja, azok gyorsan és páratlan ékesszólással patakzanak.
Most, amikor már majdnem teljesen fölgyógyult betegségébõl, szakadatlanul fönn van a fedélzeten, láthatólag a szánt lesi, mely megelõzte az övét.
S bár most is boldogtalan, nem tölti be annyira önnön keserve, hogy ne érdeklõdnék mélyen a mások tervei iránt.
Sokat beszélgettünk az enyémekrõl, amelyeket takargatás nélkül elmondtam neki.
Figyelemmel kísérte valamennyi érvemet, amellyel végsõ sikerem reményét indokoltam, úgyszintén a siker érdekében tett intézkedéseim legapróbb részleteit is.
Együttérzése játszva rávett, hogy a szívem szerint adjak hangot izzó lelkesedésemnek, s kimondjam azzal a tûzzel, ami bennem ég: boldogan odavetném áldozatul a vagyonomat, megélhetésemet, minden reményemet, csak hogy vállalkozásom sikerüljön.
Egyetlen ember élete vagy halála jelentéktelen ár, ha szert tehet érte a tudásra, amit én keresek: az uralomra fajtánk õsellenségei fölött, amit én meg akarok szerezni, és tovább akarok adni.
Miközben mindezt elmondtam, hallgatóm arcára komorság terült.
Kezdetben azt hittem, felindulását igyekszik palástolni, szemét eltakarta, s hangom megremegett és cserbenhagyott, mikor észrevettem, hogy ujjai közt kicsordul a könnye - s ziháló keblébõl kitör a zokogás.
Elhallgattam; végül megszólalt, megtört hangon:
- Boldogtalan ember!
Hát ön is osztozik az õrültségemben?
A részegítõ italból ön is ivott?
Hallgasson meg - hadd mondjam el az én történetemet, akkor majd elhajítja ajkától e poharat!
Képzelheted, e szavak mennyire fölajzották kíváncsiságomat; de az a vad szomorúság, mely magával ragadta az idegent, legyõzte meggyöngült erõit, s több órás pihenés és csöndes beszélgetés kellett, hogy nyugalmát visszanyerje.
Miután sikerült lebírnia heves indulatait, úgy látszott, megveti önmagát, amiért szenvedélye leigázta; lecsillapítván a sötét, zsarnoki kétségbeesést, rábírt, hogy fölvegyem a beszélgetés fonalát, s ez alkalommal önmagamról beszéljek.
Ifjabb éveim történetérõl kérdezgetett.
Röviden el tudtam mondani; de ettõl sokféle gondolatom támadt.
Beszéltem vágyamról, hogy barátot találjak - egy rokon lélek bensõségesebb együttérzésére szomjazom, mint amiben eddig valaha részem volt; s kifejeztem ama meggyõzõdésemet, hogy az ember nemigen dicsekedhet boldogsággal, míg ebben az áldásban nem volt része.
- Egyetértek önnel - felelt az idegen -, kialakulatlan teremtmények vagyunk, csak félig készek, amíg egy nálunk bölcsebb, jobb és értékesebb valaki - s egy jó barátnak ilyennek kell lennie - hozzá nem segít, hogy esendõ és gyarló természetünket tökéletesebbé tegyük.
Nekem valamikor volt barátom, a legnemesebb emberi lélek, s így jogom van véleményt formálni a barátságról.
Ön reménykedhet, ön elõtt még ott a világ, nincs oka kétségbeesni.
De én... én elvesztettem mindent, s képtelen vagyok új életet kezdeni.
Miközben ezt elmondta, arcvonásai oly megállapodott és lehiggadt szomorúságot fejeztek ki, hogy a szívem mélyéig megrendültem.
De õ elhallgatott, s hirtelen visszatért a kabinjába.
Bármennyire megtört is, nincs, aki nála jobban átérezné a természet szépségeit.
A csillagos ég, a tenger s mindama látvány, amit e csodálatos tájék kínál, úgy látszik, képes még most is elragadni lelkét a földrõl.
Az ilyen embernek két lénye van: az egyik talán szenved, s erõt vesz rajta a kétségbeesés, de még ha visszahúzódik is önmagába, olyan, mint az égi szellem, akinek fénykörébe sem fájdalom, sem ostobaság be nem merészkedik.
Mosolyogsz a lelkesedésemen, amit ez isteni vándor iránt érzek?
Ha megismernéd, nem mosolyognál.
Téged könyvek neveltek és palléroztak, a világtól távol, igényes vagy tehát; de épp ezért annál inkább méltányolnád e csodálatos ember rendkívüli erényeit.
Néha megpróbáltam földeríteni, mi is az, ami oly mérhetetlenül fölébe emeli mindenkinek, akit ez idáig életemben megismertem.
Azt hiszem, valamiféle ösztönös tisztánlátás lehet az; gyors és tévedhetetlen ítélõképesség, amely a dolgok lényegéig hatol, páratlanul tiszta és pontos; ehhez add hozzá még kifejezõkészségét s a hangját, amelynek váltakozó dallama maga a lélekandalító muzsika.
Augusztus 19.
Tegnap azt mondta az idegen: - Bizonyára tisztában van vele, Walton kapitány, hogy nagy és példátlan szerencsétlenségeket voltam kénytelen elszenvedni.
Valamikor úgy határoztam, ezek gonosz emlékét magammal viszem a sírba; de az ön kedvéért megváltoztatom elhatározásomat.
Ön tudásra és bölcsességre törekszik, akárcsak annak idején jómagam; s forrón remélem, kívánságának teljesülte nem bizonyul kígyónak, amely megmarja önt, amint az enyém tette volt énvelem.
Nem tudom, hasznos lesz-e az ön számára, ha balsorsommal megismerkedik, de ha arra gondolok, hogy ugyanazoknak a veszedelmeknek teszi ki magát, ugyanazt az életutat követi, amely engem azzá tett, ami vagyok, úgy képzelem, valami tanulsággal talán szolgálhat az elbeszélésem; talán útmutatással is, ha sikerrel jár, s vigasszal, ha vállalkozásába belebukik.
Készüljön fel hát, hogy olyasmit hall, amit általában csodálatosnak ítélnek.
Ha a természet szelídebb tájai vennének körül, talán félnék, hogy a hitetlenségébe ütközöm, sõt ki is nevet; de ezen a vad és rejtelmes vidéken lehetségesnek tûnik fel sok olyasmi, ami a természet örökké változó erõit nem ismerõ emberbõl egyébként nevetést váltana ki; azt sem kétlem, elbeszélésem önmagában is bizonyítékul szolgál az események igazságára nézve, amelyeket magába foglal.
Könnyen elképzelheted, mekkora örömöt szerzett az idegen ajánlata; de nem tudtam volna elviselni, hogy az õt ért szerencsétlenségek felidézése újraélessze fájdalmát.
Égtem a vágytól, hogy halljam az ígért elbeszélést, részint kíváncsiságból, részint mert szerettem volna könnyíteni a sorsán, ha módomban áll.
Válaszomban hangot is adtam e két érzésemnek.
- Segítõkészségét nagyon köszönöm - felelt az idegen -, de már haszontalan; az én sorsom már kis híján betelt.
Csak egyvalamit várok, s ha az bekövetkezik, majd békében nyugszom.
Megértem az érzéseit - folytatta, mert észrevette, a szavába akarok vágni -, de téved, barátom, ha ugyan megengedi, hogy így szólítsam, az én végzetemen már semmi sem változtat; hallgassa meg történetemet, s meglátja, sorsom végérvényesen betelt.
Azt mondta, másnap, ha ráérek, hozzákezd az elbeszéléshez, ígéretét melegen megköszöntem.
Elhatároztam, éjszakáról éjszakára, hacsak nincs szolgálati kötelességembõl folyó halaszthatatlan elfoglaltságom, följegyzem, lehetõleg a tulajdon szavaival, amit napközben elmondott.
S ha más dolgom van, legalább jegyzeteket készítek.
E kézirat neked bizonyára nagy élvezetet szerez; én pedig, aki ismerem õt, s aki mindezt az õ szájából hallom, mekkora érdeklõdéssel és együttérzéssel fogom olvasni valaha!
Most, amikor feladatomnak nekifogok, telt hangja itt zeng a fülemben, s magamon érzem szomorú-kedves, csillogó szemét; látom, amint szikár kezét felbuzdulásában fölemeli, s arca barázdáiból lélek sugárzik.
Különös és szívszaggató e történet; félelmes a vihar, amely rázúdult a vitéz hajóra, s elpusztította... olvasd hát!
ELSÕ FEJEZET
Születésemre genfi vagyok, családom a Köztársaság egyik legrangosabbja.
Õseim hosszú-hosszú éveken át tanácsosok és polgármesterek voltak, s apám is több magas tisztet töltött be becsülettel és közmegbecsülésre.
Feddhetetlenségéért s a közérdek fáradhatatlan szolgálatáért mindenki tisztelte, aki csak ismerte õt.
Ifjabb éveit hazája szakadatlan szolgálatában töltötte. Életkörülményei úgy alakultak, hogy nem nõsülhetett korán, s csak élete alkonyán vált belõle férj és családapa.
Mivel házassága körülményei fényt vetnek jellemére, nem tartózkodhatom tõle, hogy ezeket is ismertessem.
Legmeghittebb barátainak egyike kereskedõ volt, gazdag ember, akit a szerencsétlen véletlenek hosszú sora nyomorba taszított.
Ez a büszke és megtörhetetlen ember, név szerint Beaufort, nem bírta volna elviselni, hogy szegénységben és elfeledve éljen ugyanazon a vidéken, ahol korábban elõkelõségérõl és fényûzésérõl volt nevezetes.
Kifizette hát adósságait a legnagyobb tisztességgel, s lányával együtt visszavonult Luzern városába, ott élt ismeretlenül és nyomorúságban.
Apám a legigazabb barátsággal szerette Beaufort-t, s mélységesen elszomorította, hogy az ily szerencsétlen körülmények közt vonult vissza.
Keserûen helytelenítette azt a hamis büszkeséget, mely barátját a kettõjüket összekötõ érzelemhez ennyire nem méltó viselkedésre sarkallta.
Nem vesztegette hát az idejét, nyomban megpróbálta fölkutatni, mert azt remélte, rá tudja venni, tegyen újabb próbát a világban az õ hitelével és támogatásával.
Beaufort mindent elkövetett, hogy titokban tartsa hollétét; tíz hónapba telt, míg apámnak sikerült rátalálnia.
Amikor fölfedezte, túláradó örömében nyomban barátja házába sietett, mely ott állt a Reuss szomszédságában, egy szegényes sikátorban.
De mikor belépett hozzá, csak nyomorúság és kétségbeesés fogadta.
Beaufort-nak nagyon keveset sikerült megmentenie vagyona roncsaiból, de pár hónapig meg tudott élni belõle, miközben egyre azt remélte, sikerül valamelyik kereskedõházban tisztességgel elhelyezkednie.
A közbeesõ idõt tehát tétlenségben töltötte. Mivel ráért töprengeni, mardosó fájdalma csak elmélyült, s idõvel annyira erõt vett a lelkén, hogy a harmadik hónap végére már ágynak dõlt, s képtelen volt bármi erõfeszítésre.
Lánya a legnagyobb gyöngédséggel ápolta; de kétségbeesve látta, csöpp vagyonkájuk egyre apad, s kilátásuk sincs másra, amibõl megélhetnének.
De Caroline Beaufort-t nem akármilyen fából faragták; bátorsága tartotta felszínen a viszontagságok idején.
Elvállalt akármi alja munkát, szalmát font, s így vagy úgy, de összekaparta azt a keveset, amibõl meg tudtak élni.
Hónapok teltek el így.
Apja állapota egyre rosszabbodott. Caroline-nak mind több és több idejébe került az ápolás. Mind kevesebbet keresett tehát, s mikor a tizedik hónapban apja a karjai közt kilehelte lelkét, õt nemcsak árván, hanem koldusként is hagyta magára.
Ez az utolsó csapás már õt is legyõzte, s mikor apám a szobába lépett, õ épp ott térdepelt Beaufort koporsója elõtt, s keservesen zokogott.
Apám mentõangyalként érkezett, szegény lány a gondjára bízta magát, és õ, miután barátját eltemettette, visszavitte Caroline-t Genfbe, s egy rokona védelme alá helyezte.
Két évvel ezután feleségül vette.
Szüleim közt nagy volt a korkülönbség, de ez mintha elmélyítette volna odaadó szeretetüket, s még közelebb hozta volna õket egymáshoz.
Apám egyenes lelkében erõs igazságérzet élt, így eleve nagyra becsülte az állhatatos szeretetet.
Lehet, hogy ifjúi éveiben sokat szenvedett valaki késõn fölfedezett hûtlenségétõl, így hát különösen megbecsülte most a kipróbált hûséget.
Anyám iránt tanúsított ragaszkodásában minden eszközzel kimutatta háláját és imádatát, ami nagyon más volt, mint gyermeteg öregkori gyöngédség, hisz anyám erényének tisztelete ihlette, s az a vágy, hogy legalább õ kárpótolja bizonyos mértékig a csapásért, amit elszenvedett, s ettõl kifejezhetetlenül széppé vált kettõjük viszonya.
A házban úgy történt minden, ahogy anyám kívánta, ahogy anyámnak kellemes.
Apám igyekezett megóvni õt, akár a kertész a délszaki növényt, még a durva szelektõl is, és csupa olyasmivel körülvenni, ami kellemes érzést kelt lágy és jóindulatú lelkében.
Mert anyám egészsége, sõt valaha oly állhatatos szelleme is megrendült attól, amit átélt.
Az alatt a két év alatt, amely házasságkötésüket megelõzte, apám sorra lemondott minden közéleti tisztségrõl; amint egybekeltek, fölkeresték a kellemes éghajlatú Olaszországot, s a környezetváltozás meg a csodák országában tett utazással együtt járó érdeklõdés gyógyírként hatott anyám legyengült szervezetére.
Olaszország után Németországot és Franciaországot keresték fel.
Én, a legidõsebb gyermekük Nápolyban születtem, s gyermekként velük tartottam kóborlásuk során.
Évekig én maradtam az egyetlen is.
Bármennyire csüggtek egymáson, szeretetük kimeríthetetlennek tetszõ tárházából bõségesen jutott nekem is.
Legelsõ emlékem anyám gyöngéd becézgetése és apám jóindulatú és örömöt sugárzó mosolya.
A játékszerük s a bálványuk voltam, s több is annál - a gyermekük, ártatlan és gyámoltalan lény, akit az ég ajándékozott nekik, hogy becsülettel fölneveljék, s jövendõ sorsát jóra vagy nyomorúságra fordítsák aszerint, hogy iránta való kötelezettségüket miként teljesítik.
Mivel e mély felelõsségérzetet az iránt, akinek életet adtak, a mindkettõjüket éltetõ tevékeny gyöngédség egészítette ki, képzelhetõ, hogy gyermeki létem minden órája a türelem, emberszeretet és önuralom leckéje volt, s úgy vezettek selyemszalagon, hogy az számomra szakadatlan gyönyörûség.
Jó darabig én voltam az egyetlen gondjuk.
Anyám nagyon szerette volna, ha kislánya születik, de továbbra is én maradtam egyetlen ivadékuk.
Talán ötéves lehettem, mikor egy kiránduláson, amely Olaszország határain túl vezetett, egy hetet töltöttek a Comói-tó partján.
Jóindulatuk gyakran vitte õket szegény emberek otthonába.
Anyám szemében ez több volt, mint kötelesség. Igényelte, ez volt a szenvedélye - nem felejtette el, mit szenvedett, s miként szabadult -, hogy a szükséget szenvedõknek most õ legyen az õrzõangyaluk.
Egy sétájuk során egy völgyhajlatban nyomorúságos kunyhón akadt meg a szemük, amely különösképpen vigasztalanul festett, s körülötte a sok rongyos gyerek kegyetlen ínségrõl árulkodott.
Egy szép napon, mikor apám magában bement Milánóba, anyám meglátogatta a házikót, s én vele tartottam.
Egy gondba-munkába belegörnyedt parasztembert találtunk ott, s a feleségét, amint épp a szegényes ebédet osztották el öt éhes kisgyermek közt.
Egyikükre anyám sokkal jobban felfigyelt, mint a többire.
Ennek a kislánynak mintha még a származása is más lett volna.
A másik négy bogárszemû, edzett kis csavargó volt. Ez viszont vékony csontú, szõke.
Haja mint az olvasztott arany, s hiába hogy szegényes az öltözéke, fején mintha koronát viselt volna megkülönböztetésül.
Homloka tiszta és magas, kék szeme felhõtlen, arcvonásai finomak és bájosak; nem lehetett úgy ránézni, hogy az ember meg ne lássa benne a kivételes fajtát, az ég küldte lényt, aki minden vonásán ott viseli a menny bélyegét.
A parasztasszony, észrevevén, hogy anyám képtelen levenni csodálkozó és elbûvölt tekintetét a gyönyörû gyermekrõl, nyomban el is mondta a történetét.
A gyermek nem az õ, hanem egy milánói nemesember lánya.
Anyja német volt, s a gyermeknek életet adván meghalt.
Nekik adták ki gondozásra. Akkor még õk is nagyobb jólétben éltek.
Nem régen esküdtek meg, s legnagyobb gyermekük csak akkor született.
A gondjukra bízott kislány apja azok egyike volt, akikben ott élt Olaszország egykori dicsõségének emléke - egy a schiavi ognor frementi közül -, aki mind hazája fölszabadítására szentelte életét.
Áldozatául esett Olaszország gyöngeségének.
Hogy meghalt-e, vagy még egy osztrák várbörtönben sínylõdik, nem lehet tudni.
Vagyonát elkobozták, a gyermek elárvult, és koldussá vált.
Nevelõszülei továbbra is ott tartották maguknál, s most úgy virult e durva környezetben, akár sötét levelû tüskebokrok közt a kerti rózsa.
Mikor apám visszatért Milánóból, ott talált engem a villánk nagytermében, amint egy kerubot formázó szõke gyermekkel játszom - egy leánygyermekkel, akinek az arca is ragyogni látszott, alakja, mozgása meg kecsesebb volt, mint a kõszáli zergéé.
A jelenség hamarosan magyarázatot nyert.
Engedelmével anyámnak sikerült rávennie paraszti gondozóit, hogy bízzák rá a kislányt.
Kedvelték a bájos árvát.
Jelenlétét áldásnak tekintették, de nem lett volna tisztességes ott tartaniuk szegénységben, nélkülözésben, mikor a gondviselés ilyen védelmet kínált neki.
Megbeszélték a kérdést a falu papjával, s ennek eredményeképpen Elizabeth Lavenza szüleim házának lakója lett, s nekem minden elfoglaltságom, minden örömöm szép és imádott társa - húgomnál is több.
Elizabethet mindenki szerette.
Az a szenvedélyes, szinte tiszteletteli vonzalom, amivel mindenki közeledett hozzá, s amiben osztoztam magam is, büszkévé és boldoggá tett.
Elõtte való este, hogy elhozta volna hozzánk, anyám játékosan azt mondta volt: „Szép ajándékom van Victor számára. Holnap megkapja.”
S másnap mint a megígért ajándékot adta át nekem a kislányt. Én gyermeki komolysággal szó szerint vettem, amit mondott, s a magaménak tekintettem Elizabethet - a magaménak, akit védelmeznem, szeretnem és kényeztetnem kell.
Ha õt dicsérték, úgy fogadtam, mintha én kaptam volna általa a dicséretet.
Kuzinnak szólítottuk egymást, családiasan.
Nincs szó, nincs kifejezés, ami pontosan visszaadná, számomra mi volt õ - testvérnél is több, aki holtig csak az enyém.
MÁSODIK FEJEZET
Együtt nõttünk fel. Nem egészen egy év volt köztünk a korkülönbség.
Mondanom sem kell, hogy idegen volt számunkra minden összeférhetetlenség és disputa.
Viszonyunkat a harmónia jellemezte, s jellemünk különbözõsége, ellentéte csak közelebb hozott egymáshoz.
Elizabeth derûsebb volt nálam, figyelme több, én viszont, lelkességemnek hála, szorgalmasabb voltam, mint õ, és több volt bennem a tudásszomj is.
Õ a költõk mennyei alkotásainak élt; a fenséges és csodálatos táj svájci otthonunk körül, a hegyek gyönyörûséges körvonala, az évszakok váltakozása, a vihar és derû, a tél csöndje és alpesi nyaraink eleven kavargása bõségesen szolgált lelkének megcsodálni- és élveznivalóval.
Miközben társam komoly és elégedett lélekkel töprengett azon, mily csodálatos, ami körülvesz minket, én a jelenségek okát kutattam.
A világ titok volt számomra, amelyet szerettem volna megfejteni.
Legelsõ élményem, amire ma is visszaemlékszem, az a kíváncsiság, komoly kutatás, amely a természet rejtett törvényeinek megfejtésére irányult, s az a mámorral határos boldogság, amit akkor éreztem, ha föltárult elõttem valamelyik.
Mikor második fiúgyermekük, nálam hét évvel fiatalabb öcsém megszületett, szüleim fölhagytak a vándorélettel, és szülõföldjükön telepedtek meg.
Genfben volt házunk, s Belrive-en, a tó partján, alig több mint egymérföldnyire a várostól, vidéki birtokunk.
Többnyire ez utóbbi helyen tartózkodtunk, s szüleim élete ugyancsak visszavonultan telt.
Nekem is a véremben volt, hogy kerüljem a sokadalmat, s lelkesen csatlakozzam a kevesekhez.
Iskolatársaim tehát többnyire közömbösek voltak számomra, de egyikükhöz szoros barátság fûzött.
Henry Clerval volt az, egy genfi kereskedõ páratlanul tehetséges és eleven képzeletû fia.
Imádta a merész vállalkozásokat, a megpróbáltatásokat, sõt a veszedelmet is, önmagáért.
Falta a romantikus lovagregényeket.
Hõsénekeket szerzett, s már akkor elkezdett lovagi kalandokat és kísértethistóriákat írogatni.
Megpróbált rávenni minket, öltsünk maskarát, és játsszunk színdarabokat, amelyek szereplõi Roncesvalles hõsei, Artur király kerekasztalának lovagjai és azok a keresztes lovagok, akik vérüket ontották, hogy a Szent Sírt kiragadják a hitetlenek kezébõl.
Nincs ember, akinek boldogabban telt volna a gyermekkora, mint az enyém.
Szüleim maguk voltak a megtestesült jóság és türelem.
Soha nem éreztük õket zsarnoknak, aki kénye-kedve szerint irányítja az életünket, hiszen megteremtõi és részesei voltak minden örömünknek.
Mikor módom volt más családokkal érintkezni, világosan fölismertem, milyen páratlanul szerencsés a sorsom, s gyermeki szeretetem gyarapodását a hála is elõsegítette.
Vérmérsékletem türelmetlen volt, szenvedélyem olykor heves, de valami belsõ törvény ezt nem gyermeki idõtöltések, hanem a mohó és még csak nem is válogatás nélküli tanulásvágy irányába terelte.
Be kell vallanom, sem a nyelvek szerkezete, sem a kormányzás rendje, sem a különféle államok politikája nem kötötte le az érdeklõdésemet.
Én az ég és a föld titkait szerettem volna megismerni; és akár a dolgok kifelé megnyilvánuló lényege, akár a természet szelleme, akár az ember titokzatos lelke foglalkoztatott, kutatásaim mindig a világ metafizikai, vagyis legmagasabb értelemben vett fizikai titkaira irányultak.
Clerval viszont, hogy úgy mondjam, a dolgok morális vonatkozásaival foglalkozott.
Az élet nyüzsgõ színpada, a hõsök erényei és az emberek tettei érdekelték. Reménye és álma az volt, hogy az õ neve is azoké közt szerepeljen, akikét, mint fajtájuk vitéz és kalandos életû jótevõiét, örökre megõrzi a történelem.
Békés otthonunkban meg úgy világított Elizabeth szenthez méltó lelke, mint az oltárra szánt lámpás.
Velünk érzett. Mosolya, lágy hangja, mennyei szemének bájos pillantása mindig ott volt, mindig áldás volt számunkra, mindig lelkesített.
Õ volt a szeretet szelídséget sugalló és örök vonzó szelleme. Talán belekeseredtem volna tanulmányaimba, eldurvított volna heves jellemem, ha õ nincs, hogy hozzáhajlítson tulajdon szelídségéhez.
És Clerval - közel férkõzhetett bármi rossz is Clerval nemes szelleméhez? -, talán még Clerval se lett volna nagylelkûségében oly emberi, oly körültekintõ, szenvedélyes kalandvágyában oly nyájas és gyöngéd, ha Elizabeth nem ismerteti meg vele a jótett igazi szépségét, s nem arra ösztönzi, hogy magasra szárnyaló ambíciója végsõ céljává magát a jó cselekedetet tegye.
Különös gyönyörûség számomra, ha elidõzhetem gyermekkori emlékeimen, még mielõtt a balsors nyomot hagyott volna lelkemen, s fényes álmaimat arról, hogy másoknak hasznára legyek, önmagamon való komor és kisszerû töprengéssé változtatta volna.
Amellett ha megrajzolom ifjúi éveim képét, olyan eseményeket is meg kell örökítenem, amelyek öntudatlan léptekkel bár, de átvezetnek késõbbi nyomorúságom történetébe. Mert mikor számot adok önmagamnak a szenvedély születésérõl, mely utóbb eluralkodott sorsomon, úgy találom, hogy az, akár a hegyi patak, jelentéktelen és feledésbe merült forrásokból eredt, s utóbb megduzzadván olyan áradattá vált, mely minden reményemet, minden örömömet, mert útjában állt, elsöpörte.
A természetbölcselet a géniusz, mely sorsomat megszabta. Elbeszélésem során tehát elsõsorban azokat a tényeket szeretném leszögezni, amelyek részrehajlóvá tettek e tudományág iránt.
Tizenhárom éves voltam, mikor kirándulást tettünk egy Thonon környéki fürdõhelyre. A zord idõ arra kényszerített, hogy teljes napot benn töltsünk a fogadóban.
A házban véletlenül Cornelius Agrippa egy mûve került a kezembe.
Unottan csaptam föl. De az elmélet, amelyet bizonyítani próbált, és a csodálatos tények, amelyeket felsorolt, unalmamat hamarosan lelkesedéssé változtatták.
Mintha fény gyúlt volna az elmémben, fölugrottam örömömben, s rohantam, hogy közöljem apámmal fölfedezésemet.
Apám közömbös pillantást vetett a kötet címlapjára, majd azt mondta: „Ó!
Cornelius Agrippa.
Drága Victor, ne pazarold rá az idõdet. Szánalmas fércmû.”
Ha apám e megjegyzés helyett lelkiismeretesen megmagyarázza, hogy Agrippa elméleteit már mind megcáfolták, s azóta megújult a tudományok rendszere, s ez utóbbi sokkal hatásosabb, mint az õsi, mert míg az illúziókra épült, ez a valóságra és gyakorlatra, minden bizonnyal félredobtam volna Agrippát, s felforrott képzeletemet lehûtve fokozott lelkesedéssel tértem volna vissza eredeti tanulmányaimhoz.
S gondolataim akkor talán nem indulnak meg abba a végzetes irányba, mely végül romlásba vezetett.
De az az elítélõ pillantás, amelyet apám a kötetre vetett, semmi esetre sem gyõzött meg róla, hogy ismerné a tartalmát is, így hát nagy mohón tovább olvastam.
Mikor hazaértem, az volt az elsõ dolgom, hogy megszerezzem a szerzõ valamennyi mûvét, majd Paracelsus és Albertus Magnus könyveit is.
Élvezettel olvastam és tanulmányoztam e szerzõk vad elmeszüleményeit. Olyan kincsnek hittem õket, melynek létezésérõl rajtam kívül csak kevesen tudnak.
Már mondottam volt, mindig is sóvár vágy élt bennem, hogy behatoljak a természet titkaiba.
A modern bölcselõk sosem elégítettek ki, minden iparkodásuk és sok csodálatos fölfedezésük ellenére sem.
Hisz Sir Isaac Newton is, mint mondják, elismerte, úgy érzi magát, mint a gyermek, aki kagylókat szedeget az igazság hatalmas és fölfedezetlen óceánjának partján.
Utódai közül a természetbölcselet különféle ágazatainak azon mûvelõi, akiket ismertem, még az én gyermekeszemmel is csak inasgyereknek látszottak Newton mellett.
A tanulatlan paraszt megfigyeli az elemeket maga körül, s megismerkedik gyakorlati hasznukkal.
Ennél többet a legtanultabb bölcselõ is alig tud.
Ha sikerült is megsejtenie valamit a Természet fátyol fedte arcáról, annak megannyi halhatatlan vonása továbbra is csoda és titok marad.
Lehet, hogy a tudós metél, boncol, és neveket ad, de még a másodlagos és harmadlagos okok is rejtve maradnak elõle, nem is szólva az õsokról.
Én is csak bámultam a falakat és árkokat, amelyek az emberi értelmet a Természet fellegvárától távol tartják, s tudatlanságomban, éretlenségemben sopánkodtam rajtuk.
De íme, itt vannak a könyvek, itt vannak az emberek, akik mélyebbre hatoltak, és többet tudnak mindenkinél!
Elfogadtam mindent, amit állítottak, s a tanítványuk lettem.
Talán különösnek látszik, hogy ilyesmi történjék a tizennyolcadik században, de hát én, miközben szabályosan iskolába jártam Genfben, kedvenc tárgyaimat tekintve javarészt autodidakta voltam.
Apám nem volt tudós, s így magam küszködtem gyermeki vakságomban, amihez egy tudós tudásszomja járult.
Új mestereim vezetésével vasszorgalommal láttam neki a bölcsek köve és az életelixír keresésének, ám a kettõ közül hamarosan az utóbbi kötötte le minden figyelmemet.
A gazdagság méltatlan cél, de micsoda dicsõség, micsoda fölfedezés lenne, ha megszüntethetném a test betegségét, és sérthetetlenné tehetném az embert mindennel szemben, kivéve az erõszakos halált!
De voltak más látomásaim is.
Kedvenc szerzõim mind nagy jelentõséget tulajdonítottak a szellemek és ördögök megidézésének, s én el is követtem mindent, hogy utasításaikat valóra váltsam. S ha varázsigéim hatástalanok maradtak, akkor ezt a magam tapasztalatlanságának és hibájának tulajdonítottam, s nem mestereim csalásának vagy hozzá nem értésének.
S ily módon jó darabig régen széthullott rendszerekkel bíbelõdtem, avatatlan ember módjára összezagyváltam az ezernyi, egymásnak ellentmondó elméletet, s más vezetõm nem lévén, csak a lángoló képzelet és a gyermeki logika, kétségbeesetten tévelyegtem a szerteágazó ismeretek ingoványában, míg egy véletlen meg nem változtatta gondolataim irányát.
Talán tizenöt éves lehettem, mikor visszavonultunk Belrive környéki házunkba, s ott egy hallatlanul vad és félelmetes égiháború tanúja voltam.
A Jura hegyei mögül közeledett, s az ég minden fertálya egyszerre zengett iszonyú erõvel.
Kíváncsian és élvezettel figyeltem a vihar közeledtét.
Kint álltam az ajtóban, s egyszer csak azt láttam, hogy egy gyönyörû, öreg tölgy, házunktól vagy húszlépésnyire, tûzpatakot bocsát ki; mikor a kápráztató fény kialudt, a tölgybõl nem maradt más, csak elszenesedett csonk.
Másnap reggel megnéztük, s úgy találtuk, hogy a fa sajátos módon pusztult el; nem vágta ketté a villám, hanem szalagokra hasogatta.
Még soha semmit nem láttam ily tökéletesen megsemmisülni.
Már korábban sem voltak ismeretlenek számomra az elektromosság nyilvánvalóbb törvényei.
Ez alkalommal velünk volt a természetbölcselet egy jeles tudósa, s a katasztrófa fölötti izgalmában megpróbálta megmagyarázni az elektromosságról és galvanizmusról alkotott elméletét, s ez új is, meglepõ is volt számomra.
Amit elmondott, az egyszeriben homályba borította Cornelius Agrippát, Albertus Magnust és Paracelsust, képzeletem urait, de bukásuk szerencsétlen módon elvette a kedvemet megszokott tanulmányaim folytatásától.
Úgy éreztem, nincs, amit meg akarnék, meg tudnék tanulni.
Ami oly sokáig lekötve tartotta figyelmemet, most egyszerre megvetendõnek tetszett.
De hirtelen támadt szeszélyemben, aminek kora ifjúságában talán mindenki ki van téve, fölhagytam korábbi tevékenységemmel, s mert idétlen torzszülöttnek ítéltem, abbahagytam a természetbölcselet és az abból kisarjadt tudományágak tanulását, dacosan elfordultam e botcsinálta tudománytól, mely, úgy véltem, soha nem juthat el a valóságos tudás küszöbére.
Ebben a hangulatban a matematika és a vele kapcsolatos tudományok tanulására adtam fejemet, mert azok biztos alapra épülnek, és így méltók a figyelemre.
Ily különös az emberi lélek szerkezete, ily jelentéktelen kötõdések határozzák meg, javunkra válik-e valami, vagy vesztünkbe rohanunk.
Ha visszatekintek, úgy érzem, hajlamaim és akaratom e szinte csodálatos változása õrzõangyalom beavatkozása volt életembe - a lélek utolsó erõfeszítése a vihar elhárítására, mely ott lógott már a levegõben, készen, hogy magával sodorjon.
Gyõzelmét szokatlan lelki nyugalmam és boldogságom jelezte, amit régi s utóbb már oly kínzó tanulmányaim föladása követett.
Így jutottam arra a véleményre, hogy folytatásuk a gonosszal, elvetésük a boldogsággal egyértelmû.
A jó szelleme kemény erõfeszítést tett; ím hiába.
A végzet erõsebb volt nála, s megváltoztathatatlan törvényei már kimondták volt végsõ és irtózatos romlásomat.
HARMADIK FEJEZET
Mikor tizenhét éves lettem, szüleim úgy határoztak, hogy az ingolstadti egyetem diákja legyek.
Ez idáig Genf iskoláit látogattam, de apám neveltetésem teljessége érdekében szükségesnek ítélte, hogy szülõhazámén kívül más szokásokkal is megismerkedjem.
Távozásom idejét tehát hamarosan kijelölték, de mielõtt még a kitûzött nap elérkezett volna, bekövetkezett életem elsõ szerencsétlensége - szinte azt mondanám, késõbbi nyomorúságom baljós elõjele.
Elizabeth vörhenyt kapott. Betegsége súlyos volt, életveszélyes.
Sok érv szólt amellett, hogy betegsége idején ne anyám ápolja õt.
Kezdetben anyám még hajlott könyörgésünkre, de mikor hallotta, kedvencének élete veszélyben forog, képtelen volt többé uralkodni aggodalmán.
Õ ápolta betegágyában - éber figyelme végül gyõzedelmeskedett a gonosz lázon: Elizabeth megmenekült, de megmentõjére nézve a meggondolatlanság következménye végzetesnek bizonyult.
Harmadik nap anyám megbetegedett. Lázát riasztó tünetek kísérték, s orvosainak tekintete megjövendölte a legrosszabbat.
Az asszonyok e legjobbikát halálos ágyán sem hagyta el jósága s lelkiereje.
Elizabeth kezét az enyémbe tette, s azt mondta: „Gyermekeim, nagyon remélem, hogy a ti egybekeléstek lesz jövendõ boldogságom.
Ez most már apátok vigasza lesz.
Elizabeth, drágám, neked kell átvenned a helyemet kisebb gyermekeim mellett.
Ó, jaj!
Sajnálom, hogy elvétetem tõletek, hisz oly boldog voltam, s annyira szerettek, miért ne lenne hát nehéz lemondanom minderrõl; de ezek nem hozzám illõ gondolatok.
Igyekszem jó lélekkel elfogadni a halált, abban a reményben, hogy odaát találkozunk.”
Békésen hunyt el, s arcvonásai még halálában is szeretetet tükröztek.
Szükségtelen leírnom azoknak az érzéseit, akiknek legdrágább kötelékét szakította el az orvosolhatatlan rossz, sem a lélek ürességét, sem azt a kétségbeesést, mely arcukra kiült.
Hosszú idõ telt el, amíg az elmének sikerült meggyõznie önmagát, hogy õ, akit mindennap láttunk, s akinek a puszta léte is részünkké vált, örökre eltávozhatott - szeretett szemének fénye kihunyhatott, a jól ismert s a fülnek oly drága hang elnémulhatott, s már soha többé nem lesz hallható.
Ezek az elsõ napok gondolatai voltak, de a keserû gyász akkor kezdõdött igazán, mikor az idõk múltán bebizonyosodott a rossz valódisága.
Mert e durva kéz kinek nem tépte el már valamely drága kötelékét?
És miért írjam le a gyászt, amit mindannyian éreztünk már, s még minden bizonnyal érezni fogunk?
Eljön az idõ, mikor a gyász inkább belenyugvás, mintsem szükség, s mikor a száj sarkában bujkáló mosoly, bár szentségtörésnek érezzük, többé már nem tilos.
Anyám meghalt, de nekünk kötelességünk volt, amit teljesítenünk kellett. Tovább kellett élnünk az életünket a többiekkel, s meg kellett tanulnunk, hogy szerencsésnek tartsuk magunkat, mert maradt még valakink, akit nem ragadott el a rabló halál.
Indulásom napját Ingolstadtba, amit az események késleltettek, megint kitûzték.
Apámtól pár heti haladékot kaptam.
Szentségtörésnek éreztem, hogy elbúcsúzzam a gyászoló ház halállal oly rokon csöndjétõl, s belevessem magam az élet sûrûjébe.
Még új volt számomra a gyász, de annál inkább riasztott.
Vonakodtam lemondani megmaradt enyéim látásáról, s mindenekfölött azt szerettem volna látni, hogy az én drága Elizabethem egy kicsit megvigasztalódott.
Pedig õ igazán leplezte bánatát, s mindent megtett, hogy õ legyen mindannyiunk vigasztalója.
Szilárdan tekintett az élet elébe, bátran és buzgón vállalta kötelességeit.
Azoknak szentelte magát, akiket megtanult bácsikájának és kuzinjainak nevezni.
Sosem volt még oly elbûvölõ, mint ekkortájt, mikor felvillantotta s ránk árasztotta mosolyának napsugarát.
Még tulajdon bánatáról is megfeledkezett, csak hogy feledtesse velünk a magunkét.
Végül mégiscsak elkövetkezett az indulás napja.
Clerval velünk töltötte az utolsó estét.
Megpróbálta rábeszélni az édesapját, engedje el velem, hadd legyen diáktársam, de hiába.
Apja szûk látókörû kereskedõ volt, s fia vágyait, törekvéseit romlást hozó hiábavalóságnak tekintette.
Henry mélységesen átérezte, mekkora szerencsétlenség, hogy elzárják elõle a magasabb tanulmányok útját.
Keveset beszélt, de amikor megszólalt, fellobbanó szemébõl, lelkes tekintetébõl kiolvastam a fegyelmezett, de szilárd elhatározást: nem hagyja, hogy gúzsba kösse a kereskedés nyomorult kicsinyessége.
Késõn tértünk nyugovóra.
Képtelenek voltunk egymástól elszakadni, képtelenek voltunk rávenni magunkat, hogy kimondjuk: Isten veled!
S mikor elváltunk, úgy tettünk, mintha csak pihenni térnénk, s mind azt hittük, sikerült a többieket megtévesztenünk. De másnap hajnalban, mikor lementem a kocsihoz, mely hivatva volt elvinni engem, ott találtam valamennyiüket - apámat, hogy újólag áldását adja rám, Clervalt, aki még egyszer meg akarta szorítani a kezemet, Elizabethet, hogy újra kérleljen, írjak gyakran, s engem, barátját és játszótársát még utoljára megajándékozzon nõi figyelmességével.
Beszálltam a kocsiba, s átadtam magam a bánatos töprengésnek.
Én, akit mindig szeretetre méltó társak vettek körül, aki mindent megtettem, hogy másoknak örömöt szerezzek, s tõlük örömöt kapjak, most egyedül maradtam.
Az egyetemen, ahova készülök, magam leszek a magam barátja és védelmezõje.
Az életem eddig visszavonult volt és házhoz kötött, s ez legyõzhetetlen ellenszenvet fejlesztett ki bennem az idegen arcok iránt.
Szerettem a testvéreimet, Elizabethet és Clervalt. Õk régi, megszokott arcok voltak, ám úgy éreztem, idegenek társaságába képtelen leszek beilleszkedni.
Ilyesmiken forgott az eszem, mikor útra keltem, de amint távolodtam hazulról, kedvem s reményeim lassan földerültek.
Égtem a vágytól, hogy tudásra tegyek szert.
Odahaza olykor nehezemre esett, hogy egész fiatalkoromban egy helyre legyek bezárva, vágyódtam ki a nagyvilágba, s arra, hogy elfoglaljam helyemet az emberek között.
Most teljesültek vágyaim, bolondság lenne hát, ha szomorkodnék.
Volt idõ mindezt s még sok minden mást is végiggondolnom a hosszú és fáradságos úton, míg Ingolstadtba értem.
De végül megpillantottam a városka karcsú, fehér templomtornyát.
Kiszálltam, s magányos lakomba vezettek, hogy úgy töltsem az estét, amint tetszik.
Másnap délelõtt átadtam ajánlóleveleimet, s meglátogattam fontosabb professzoraim némelyikét.
A véletlen - vagy meglehet, a rossz szelleme, a Pusztítás Angyala, mely attól a pillanattól kezdve, hogy apám házából kitettem a lábam, kiterjesztette fölém mindenható szárnyát - elsõként mindjárt Monsieur Krempéhez, a természetbölcselet professzorához vezetett.
Krempe faragatlan ember volt, de fölöttébb járatos a természet titkaiban.
Föltett néhány kérdést, hogy fölmérje elõrehaladásomat a természetbölcselet tudományának különbözõ ágaiban.
Fölényesen válaszolgattam, s részint megvetésbõl az alkimistáimat neveztem meg, mint oly szerzõket, akiknek mûveit elsõsorban tanulmányoztam.
A professzor elbámult.
- Ezt komolyan mondja? - kérdezte. - Idejét valóban ilyen ostobaságok tanulmányozására fecsérelte?
Igenlõ választ adtam.
- Minden perc - folytatta hévvel a professzor -, minden pillanat, amit e könyvekre pazarolt, végleg és tökéletesen kárba veszett.
Megcáfolt elméletekkel és fölösleges nevekkel terhelte az emlékezetét.
Uramisten!
Miféle pusztaságban élt maga, hogy nem akadt egy jótét lélek, aki felvilágosította volna, hogy ezek az agyrémek, amelyeket oly mohón szívott magába, ezerévesek, s amilyen régiek, olyan áporodottak?
Nem hittem volna, hogy ebben a felvilágosult és tudományos korban még Albertus Magnus és Paracelsus egy tanítványával találkozom.
Drága uram, most elölrõl kezdheti a tanulmányait.
Ezt mondván, ment, s egy egész listára való könyvet írt össze, amely mind a természetbölcselettel foglalkozott, s amelyet meg kell majd szereznem, aztán elbocsátott, de még megjegyezte, a következõ héten általános természetbölcseleti elõadássorozatot indít, s hogy Monsieur Waldman, a professzortársa kémiát ad elõ másnaponként, mikor õ nem tart elõadást.
Hazatértem, s még csak nem is éreztem csalódást, hiszen, mint mondottam volt, e szerzõket, akiket a professzor úgy elítélt, magam is rég haszontalannak ítéltem. De ettõl korántsem jött meg a kedvem, hogy korábbi tanulmányaimat bármi más formában újra elkezdjem.
Monsieur Krempe zömök kis ember volt, zsémbes hangú, s az arca visszataszító. A tanár tehát nem tett rám olyan kedvezõ hatást, hogy attól a tárgyát is megkedveljem.
Csak elismételte ama következtetéseket, amelyeket a tárgyra vonatkozólag már évekkel azelõtt levontam magam is.
Gyermekkoromban nem elégítettek ki azok az eredmények, amelyeket a természettudomány modern professzorai ígértek.
Eszmei zûrzavaromban, amelyet csak rendkívüli fiatalságom magyaráz, s mert vezetõre vágytam, újra végigjártam a tudomány ösvényét, s az újabb kori kutatók felfedezéseit feladtam az elfeledett alkimisták álmaiért.
S amellett még meg is vetettem a modern természetbölcselet gyakorlati hasznát.
Nagyon más volt ez, mikor a tudomány mesterei még halhatatlanságra és hatalomra törekedtek. Nézeteik, ha haszontalanok is, de nagyszerûek. Most azonban minden megváltozott.
A kutató törekvése mintha arra korlátozódnék, hogy semmivé tegye a látomásokat, amelyeken az én tudományos érdeklõdésem javarészt alapult.
Most azt kívánják tõlem, hogy e határtalan illúziókat adjam oda csekély értékû valóságokért.
Ilyesmiken töprengtem ingolstadti tartózkodásom elsõ két-három napjában, mely javarészt azzal telt, hogy megismerkedjem lakóhelyemmel és annak jelentõsebb lakóival.
De a következõ hét elején már azon járt az eszem, amit Monsieur Krempe az elõadásokról mondott.
S bár ahhoz semmi kedvem sem volt, hogy elmenjek, és meghallgassam, amint ez az önhitt kis fickó aranyigazságokat papol a szószékrõl, nem felejtettem el, mit mondott Monsieur Waldmanról, akit sose láttam, s aki mind ez ideig a városon kívül tartózkodott.
Részint kíváncsiságból, részint unalomból bementem az elõadóterembe, s röviddel utánam belépett Monsieur Waldman is.
A professzor nagyon más volt, mint a kollégája.
Talán ha ötvenéves lehetett, s rögtön meglátszott rajta, hogy módfelett jóindulatú. Gyér haja már õszült a halántékán, de hátul még egyáltalán nem.
Termete kurta volt, de szálegyenes, s az övénél kellemesebb hangot még sose hallottam.
Elõadását azzal kezdte, hogy összefoglalta a kémia történetét, a különféle tudósok eredményeit, s lelkesen sorolta a legkiválóbb felfedezõk nevét.
Majd futólag áttekintette a tudomány jelenlegi állapotát, s megmagyarázott jó néhány alapfogalmat.
Ezután végrehajtott néhány bevezetõ kísérletet, majd elõadását a modern kémia dicshimnuszával fejezte be. Szavait sosem fogom elfelejteni.
- E tudomány régi tanítói - mondta - lehetetlenségeket ígértek, és ígéreteikbõl nem teljesítettek semmit.
A modern tudósok nagyon keveset ígérnek. Tudják, hogy a fémeket nem lehet átalakítani, s az életelixír álom. De e bölcselõk, akiknek keze mintha csak arra teremtõdött volna, hogy mocsokban pacsmagoljon, s a szeme, hogy mikroszkópba bámuljon, vagy az olvasztótégelyt lesse, valóságos csodákat mûveltek.
Behatoltak a természet rejtett zugaiba, s megmutatták, miként is mûködik az a rejtekhelyein.
Fölszálltak az egekbe. Fölfedezték, hogyan kering a vér, és milyen a levegõ, amit belélegzünk.
Új és szinte határtalan erõket ismertek meg. Parancsolni tudnak a mennydörgésnek, utánozzák a földrengést, sõt tulajdon árnyai révén ûznek gúnyt a láthatatlan világból.
Ezek voltak a professzor szavai - szinte azt mondanám, a sors szavai, amelyek romlásomra hangzottak el.
Ahogy folytatta, úgy éreztem, lelkem szinte kézzelfogható ellenséggel birkózik. Sorra ütötte le a lényem alkotta hangszer billentyûit, húr húr után zendült fel bennem, s az elmémet hamarosan egyetlen gondolat, egyetlen terv, egyetlen cél töltötte be.
Ha mások már ennyi mindent tettek - kiáltotta Frankenstein lelke -, én többet, sokkal többet fogok elérni. Mások nyomán elindulván, én új utat török, ismeretlen erõket fedezek föl, s föltárom a világ elõtt a teremtés legmélyebb titkait.
Aznap éjjel le sem hunytam a szememet.
Legbensõ lényem fölbolydult, és vadul kavargott. Éreztem, rendet kéne magamban teremtenem, de nem volt erõm hozzá.
Lassan-lassan, hajnalra, elaludtam.
S mikor fölébredtem, elõzõ napi gondolataim álomnak tetszettek.
Nem maradt belõlük más, csak az elszántságom, hogy visszatérek régi tanulmányaimhoz, s annak a tudománynak szentelem magam, amelyhez, úgy hittem, velem született tehetségem van.
Még aznap fölkerestem Monsieur Waldmant.
Modora magánemberként még szelídebb és vonzóbb volt, mint a katedrán, mert ha elõadott, volt a tartásában bizonyos méltóság, amit odahaza nagy és szeretetre méltó nyájasság váltott föl.
Körülbelül ugyanazt mondtam el neki korábbi tanulmányaimról, mint professzortársának.
Figyelemmel hallgatta kerek kis elõadásomat. Paracelsus és Cornelius Agrippa nevének említésekor elmosolyodott, de mosolyából hiányzott Monsieur Krempe gúnyos megvetése.
Azt mondta:
- Az õ fáradhatatlan buzgalmuknak köszönhetik tudásuk alapját a modern bölcselõk.
Miránk a könnyebb feladat maradt, az, hogy új néven nevezzük s összefüggõ rendszerbe illesszük a tényeket, amelyek nagyrészt az õ munkájuk árán kerültek napvilágra.
E zseniális emberek mûködése, még ha téves irányt követett is, alighanem örök hasznára lesz az emberiségnek.
Csak hallgattam e kijelentést, amiben semmi önhittség, semmi tetszelgés nem volt, s hozzátettem, elõadása megszüntette minden elõítéletemet a modern kémikusok iránt. Mértéktartó kifejezéseket használtam, szerényen és tisztelettel beszéltem, ahogy egy ifjúnak illik a tanítójával, s nem adtam hangot (életismeretem hiánya szégyenlõssé tett) annak a lelkesedésemnek, amely tervezett munkámban ösztönzésül szolgált.
Tanácsát kértem, milyen könyveket szerezzek be.
- Örülök - mondta Monsieur Waldman -, hogy az ön személyében új tanítványt nyertem. Ha szorgalma is olyan lesz, mint képességei, nem kételkedem az eredményeiben.
A kémia a természetbölcseletnek az az ága, amely eddig is a legtöbbet fejlõdött, feltehetõleg a jövõben is a legtöbbet fog fejlõdni. Ezért választottam magam is ezt, de nem hanyagoltam el a tudomány többi ágazatát sem.
Nagyon hitvány kémikus lesz az, aki az emberi tudásnak csak erre az egy területére fordít figyelmet.
Ha valóban a tudomány emberévé szeretne válni, és nem csupán kicsinyes kísérletezõvé, akkor azt tanácsolom, foglalkozzék a természetbölcselet valamennyi ágazatával, beleértve a matematikát is.
Ezután bevezetett laboratóriumába, megmagyarázta a különféle készülékek használatát, megmondta, mit szerezzek be, s megígérte, az õ felszerelését is használhatom, ha már annyira jutottam a tudományban, hogy a laboratóriumát nem teszem tönkre.
Ezenkívül összeállította a könyvek listáját, amelyekre szükségem lesz, s elbúcsúzott tõlem.
Így végzõdött e számomra oly emlékezetes nap. Ez döntötte el jövendõ sorsomat.
NEGYEDIK FEJEZET
E naptól kezdve a természetbölcselet, kiváltképp a szó legteljesebb értelmében vett kémia, szinte egyetlen elfoglaltságommá vált.
Lelkesen olvastam azokat a zseniális és kiváló mûveket, amelyeket korunk kutatói írtak e témakörben.
Eljártam az egyetem tudósainak elõadásaira, ápoltam ismeretségüket. Még Monsieur Krempében is jó adag józan észt fedeztem föl, s bármilyen visszataszító volt is a professzor arca és modora, amit tanulhattam tõle, az ettõl semmivel sem lett értéktelenebb.
Monsieur Waldman személyében igaz barátra leltem.
Nyájasságát nem felhõzte be dogmatizmus, s útmutatásait olyan nyílt jóakarattal adta, hogy az eleve kizárt minden kicsinyességet.
Ezernyi módon egyengette elõttem a tudomány útját, s még a leghomályosabb kérdéseket is világossá és könnyûvé tette értelmem számára.
Szorgalmam kezdetben hullámzó volt és bizonytalan. Úgy erõsödött, amint elõrehaladtam, s hamarosan már olyan lelkesen és buzgón dolgoztam, hogy nemritkán a laboratóriumban lelt a csillagok fényét kioltó pirkadat.
Mivel ennyire igyekeztem, könnyen elképzelhetõ, hogy elõrehaladásom is gyors volt.
Lelkesedésem heve meglepte diáktársaimat, s tudásom gyarapodása mestereimet.
Krempe professzor ravaszkásan mosolyogva nemegyszer megkérdezte: Cornelius Agrippa hogy érzi magát? Monsieur Waldman meg szívébõl örült haladásomnak.
Így telt el két esztendõ, miközben Genfbe el sem látogattam, de szívvel-lélekkel dolgoztam bizonyos fölfedezéseken, amelyekben nagyon reménykedtem.
A természettudomány vonzerejét csak az tudja elképzelni, aki maga is tapasztalta.
Más tudományokban az ember csak addig juthat, ameddig mások jutottak õelõtte, mert többet amúgy sem tudhat náluk. De a természettudományok kutatójának a fölfedezés és a kíváncsiság a kenyere.
Itt még a szerény képességû elme is sokra viheti, ha szigorúan kitart egyvalami mellett. Én tehát, hisz szakadatlanul egyetlen célt követtem, és ezenkívül semmi más nem érdekelt, oly gyorsan haladtam elõre, hogy a második év végére már sikerült jelentõs mértékben tökéletesítenem néhány kémiai berendezést, s ez nagy megbecsülést szerzett nekem az egyetemen.
Mikor eljutottam erre a pontra, s mindent megtanultam a természetbölcselet elméletérõl és gyakorlatáról, amit az ingolstadti professzorok elõadásaiból megtanulhattam, ott-tartózkodásom nem szolgálta többé tökéletesedésemet, így arra gondoltam, visszatérek barátaimhoz és szülõvárosomba. Ekkor azonban egy véletlen meghosszabbította tartózkodásomat.
Mindig is az ember, vagyis az eleven állat szervezete volt az, ami figyelmemet különösen lekötötte.
Gyakran föltettem magamnak a kérdést: vajon fejlõdött-e az élet princípiuma?
Merész kérdés, olyasmi, amit mindig is titoknak minõsítettek. Igen ám, de mi minden megismerésének lennénk már a határán, ha nem fékezi gyávaság vagy nemtörõdömség a kutatásainkat!
Ezt forgattam a fejemben, mikor úgy döntöttem, hogy kiváltképpen a természetbölcselet azon ágazatainak szentelem életemet, amelyek a fiziológiával kapcsolatosak.
Ha nem ösztökélt volna szinte természetfölötti lelkesedés, e tanulmányaim terhesek, sõt majdnem kibírhatatlanok lettek volna.
Ha az élet okát kutatjuk, mindenekelõtt a halálhoz kell visszatérnünk.
Megismerkedtem az anatómia tudományával, de ez nem volt elegendõ. Meg kellett figyelnem az emberi test természetes bomlását és pusztulását.
Neveltetésem során apám mindent elkövetett, nehogy lelkemet bármiféle természetfölötti szörnyûség megriassza.
Nem emlékszem, valaha is végigfutott volna a hátamon a hideg holmi babonás mesétõl, vagy féltem volna, hogy megjelenik elõttem valami kísértet.
A sötétség nem hatott a képzeletemre, s a temetõ az én szememben csupán élettelen, valaha szép és erõs, de ma férgek eledeléül szolgáló testek gyûjtõhelye volt.
Minthogy épp e bomlás okát és folyamatát vizsgáltam, kénytelen voltam éjszakákat és nappalokat eltölteni kriptákban és csontházakban.
Figyelmemet minden olyasmi megragadta, ami a kifinomult emberi érzelmek számára elviselhetetlen.
Láttam, hogyan bomlik szét és semmisül meg a szép emberi test. Megfigyeltem, miként követi az élet virágzó szépségét a halál rombolása. Láttam, miként örökli meg a féreg a szem és az agy csodáit.
Csak hallgattam, s megfigyeltem, elemeztem az oksági kapcsolat minden apró kis részletét, amint az az életbõl a halálba és a halálból az életbe való átmenet során megnyilvánul, mindaddig, míg a vaksötétben hirtelen belém nem hasított a felismerés fénye - olyan ragyogó és csodás volt e fény, hogy miközben megszédültem a világában elém táruló távlatoktól, meg is voltam lepve: oly sok lángeszû ember közül, aki ugyanebben az irányban folytatta kutatásait, épp énnekem és csak nekem adatott meg e döbbenetes titok fölfedezése.
Jól jegyezze meg, ezek nem egy õrült látomásai.
A nap nem sugárzik cáfolhatatlanabbul fenn az égen, mint amilyen cáfolhatatlanul igaz, amit én most állítok.
Csoda, hogy ezt fölfedeztem, de a fölfedezés minden egyes lépcsõfoka határozott volt és valószínû.
Nappalok és éjszakák elképzelhetetlen munkája és fáradsága árán sikerült fölfednem az életnek és az élet keletkezésének okát. Sõt annál is többet. Rádöbbentem, magam is képes vagyok életet adni az élettelen anyagnak.
A döbbenetet, amit fölfedezésem keltett bennem, hamarosan öröm és elragadtatás váltotta föl.
Az, hogy oly sok, lelkiismeretes munkával töltött idõ után egyszerre vágyaim netovábbját értem el, fáradozásaim jólesõ jutalma volt.
Csak az eredményt láttam, mert a fölfedezés úgy fölébe magasodott minden másnak, hogy az odavezetõ lépéseket már nem is vettem észre.
Ami a világ teremtése óta a legbölcsebb emberek vágya és törekvése volt, az most az én kezembe került.
Nem mintha varázsütésre, egyszerre minden megvilágosodott volna elõttem. Amit megtudtam, az még nem a megvalósult cél, hanem olyasmi volt, aminek segítségével nyomban nekifoghattam célom megvalósításának.
Úgy voltam, mint az arab, akit holtnak vélvén eltemettek, de megtalálta az életbe vezetõ utat, bár csak egy halvány, alig látható fénysugár vezette.
A szemén látom, barátom, a lelkesedésen, érdeklõdésen és reménységen, amit a szeme kifejez, arra számít: elmondom a titkot, aminek birtokába jutottam. Lehetetlen. Hallgassa végig türelemmel történetemet, s maga is belátja, miért kell megõriznem.
Nem akarom önt, aki éppoly védtelen és lelkes, mint én voltam annak idején, a feltétlen kínszenvedésbe és nyomorúságba vinni.
Tanulja meg tõlem, ha nem a tanításomból, hát a példámból, milyen veszélyes dolog a tudás, s mennyivel boldogabb az az ember, aki szülõvárosát hiszi a világnak, mint az, aki oly nagyságra vágyik, amelyet emberi természete nem tesz lehetõvé.
Mikor rádöbbentem, mekkora hatalom birtokában vagyok, sokáig haboztam, hogyan is vegyem hasznát.
Bár képes voltam valaminek életet adni, még elképzelhetetlen nehézségembe és munkámba került, hogy egy testet, annak minden apró rostját, izmát, véredényét elõkészítsem az élet befogadására.
Kezdetben kétségeim voltak, szabad-e egy magamfajta lény teremtésével kísérleteznem, vagy egyszerûbb szervezettel kezdjem, de képzeletemet annyira felajzották kezdeti sikereim, hogy eloszlott minden kételyem az irányban, vajon képes vagyok-e olyan bonyolult és csodálatos állatnak életet adni, mint az ember.
A pillanatnyilag rendelkezésemre álló anyag ugyan aligha látszott elegendõnek ily nagyra törõ vállalkozáshoz, de nem kételkedtem, hogy azt végül is siker koronázza.
Fölkészültem a sok-sok kudarcra. Meglehet, a mûvelet újra meg újra meghiúsul, s mûvem végül tökéletlenre sikerül. De ahogy végiggondoltam, mennyit fejlõdik a tudomány és a mechanika minden egyes nap, arra a reményteli következtetésre jutottam, hogy jelenlegi erõfeszítésemmel legalább az alapját lerakhatom a jövendõbeli sikernek.
Terveim nagyságát és bonyolultságát nem ítélhettem kivihetetlenségük bizonyítékának.
Ilyen érzésekkel fogtam neki egy emberi lény megalkotásának.
Mivel a részek kicsinysége nagyon meglassította volna munkámat, elhatároztam, hogy kezdeti szándékommal ellentétben óriás termetû embert hozok létre. Azaz, mondjuk, nyolc láb magasat és ennek megfelelõ terjedelmût.
Miután ezt elhatároztam, s hónapokat töltöttem azzal, hogy összegyûjtsem és elrendezzem a szükséges anyagot, munkához láttam.
Senki el nem tudja képzelni, a siker kezdeti lázában hányféle érzés ragadott magával, mint az orkán.
Az életet és halált eddig sérthetetlen határvonalnak láttam, most meg elsõként én leszek az, aki áttöri, s ennek nyomán beözönlik a fény a sötétség honába.
Új fajták fognak teremtõjükként áldani engem. Boldog és csodálatos lények köszönik a létüket nekem.
Nincs apa, aki annyi hálát érdemelne gyermekeitõl, mint tõlük majd én.
E meggondolások nyomán már-már arra gondoltam, ha az élettelen anyagot élettel ajándékozhatom meg, lehet, hogy az idõ folyamatát is megfordíthatom (bár ezt ma már lehetetlennek tartom), s megújíthatom az életet ott, ahol a halál a tetemet már láthatólag a romlásnak adta át.
E gondolatok táplálták szellememet, miközben lankadatlan tûzzel követtem célomat.
Arcom belesápadt a tanulásba, testem kiaszott az örökös bezártságtól.
Néha már-már a bizonyosság határán vallottam kudarcot. Mégsem hagytam föl soha a reménnyel, hogy másnap vagy a következõ órában valóra válik, amit akarok.
A titok, amit csak én tudtam, táplálta a reményt, s e reményre tettem föl az életemet; a hold látta csak éjféli fáradozásomat, amint ernyedetlen buzgalommal, lélegzet-visszafojtva hallgattam búvóhelyein a Természetet.
Ki tudná elképzelni titkos fáradozásaim iszonyúságait, mikor beszenteletlen sírok nyirkában kotorásztam, vagy eleven állatokat kínoztam, hogy az élettelen anyagnak életet adjak!
Lábam még most is reszket, szemem könnybe borul az emlékezéstõl, de akkor fáradhatatlan, szinte ádáz törekvés hajszolt elõre. Mintha kiveszett volna belõlem a lélek, az érzés, s csak ez maradt volna meg.
Egész lényem nem volt más, mint két lábon járó révület, s az érzések csak akkor tértek vissza belém újult erõvel, mikor e természetellenes igyekvés megszûnt munkálni bennem, s megint felöltöttem régi szokásaimat.
Csontokat gyûjtöttem csontházakból, s profán ujjakkal bolygattam meg az emberi váz félelmes titkait.
Egy magányos kamrában vagy inkább cellában, a ház tetején, amelyet egy folyosó s egy lépcsõház választott el a ház többi szobájától, rendeztem be a teremtés mocskos mûhelyét. Szemem kimeredt üregébõl, amikor foglalatosságom részlettennivalóit elvégeztem.
A boncterem és a vágóhíd szolgáltatta anyagom java részét, s emberi természetem olykor undorral fordult el munkámtól, miközben egyre fokozódó mohóságom lankadatlan erõvel hajszolt, hogy amit elkezdtem, dûlõre vigyem.
Így teltek el a nyári hónapok, e testet-lelket õrlõ foglalatosságban.
Gyönyörû volt a nyár. Soha gazdagabb termést nem adott a mezõ, sem a szõlõ bõvebb szüretet. De szemem vak volt a természet bájai iránt.
S ugyanaz az érzés, amely nem engedte, hogy észrevegyem a környezõ szépséget, elfeledtette velem barátaimat is, akik sok-sok mérföldnyire éltek, s akiket oly rég nem láttam.
Tudtam, hallgatásom nyugtalanítja õket, s jól emlékeztem apám szavaira: „Tudom, amíg magaddal békességben élsz, szeretettel gondolsz ránk is, és mindig hallunk felõled.
Ne vedd hát rossz néven, ha úgy veszem, leveleid elmaradása egyéb kötelességeid elhanyagolását bizonyítja.”
Pontosan tudtam tehát, hogy apám mit érez, de képtelen voltam gondolataimat foglalatosságomtól eltéríteni, amely ha mégoly ocsmány volt is, ellenállhatatlanul uralkodott képzeletemen.
Szinte azt kívántam tehát, bár tehetném félre minden szeretõ érzésemet, amíg a nagy cél, mely elnyelte minden természetes szokásomat, be nem teljesül.
Majd arra gondoltam, igazságtalanság apámtól, ha mulasztásomat rosszaságnak vagy jellemhibának tulajdonítja, jóllehet ma már szentül hiszem, igaza volt, ha úgy vélte, van miért hibáztatnia.
A tökéletességre törekvõ embernek mindig meg kell õriznie derûjét és lelke békességét, sohasem szabad engednie, hogy nyugalmát megzavarja a szenvedély vagy a futó vágy.
Nem hiszem, hogy a tudás kergetése kivétel lenne e szabály alól.
Ha az ember olyan tanulmányoknak szenteli magát, amelyek érzelmeit elszegényítik, vagy elveszik az ízét az egyszerû örömöknek, amelyeket egyébként semmi sem zavarhat meg, akkor e tanulmányok bizonyára törvénytelenek, azaz ellentmondanak az emberi természetnek.
Ha e szabályt mindig figyelembe vették volna, ha senki se adta volna a fejét olyasmire, ami feldúlja családi érzéseinek békességét, Görögország se került volna soha rabszolgasorba, Caesar megkímélhette volna hazáját, Amerikát lépésrõl lépésre fedezhették volna fel, s nem pusztultak volna el Mexikó és Peru õsi birodalmai.
De megfeledkeztem magamról, s moralizálok történetem legérdekesebb részéhez érve, pedig a tekintete figyelmeztet, barátom, hogy mondjam tovább.
Apám nem tett szemrehányást a leveleiben, s hallgatásomat annak tulajdonította, hogy munkámba még mélyebben merültem bele, mint azelõtt.
Így, munkában telt el a tél, a tavasz és a nyár, de én nem láttam sem virágot, sem zsendülõ levelet - ami korábban mindig mélységes gyönyörûséggel töltött el -, annyira magába zárt foglalatosságom.
Már hullottak a levelek, mire vége felé közeledett a munkám, s napról napra világosabban látszott, mekkora sikerrel.
De lelkesedésemet már hûtötte az aggodalmam, s már inkább látszottam bányában robotoló vagy más, egészségtelen munkát végzõ rabszolgának, mint mûvésznek, aki kedvenc foglalatosságát ûzi.
Éjszakánként erõt vett rajtam a lassú láz, s már szinte kínzóan ideges voltam. Egy levél hullása megriasztott, s úgy kerültem embertársaimat, mintha bûnt követtem volna el.
Néha magam is megriadtam, ha rádöbbentem, miféle emberroncs vált belõlem. Már csak a céltudat ereje tartott életben. Munkám hamarosan véget ér, s hittem, a testgyakorlás és a szórakozás akkor majd elûzi tõlem a betegséget. Mindkettõt megígértem magamnak, arra az idõre, midõn a munkámmal kész leszek.
ÖTÖDIK FEJEZET
Egy sivár novemberi éjszaka történt, hogy megpillantottam fáradozásom eredményét.
Már-már kínszenvedésnyi aggodalommal gyûjtöttem össze a készülékeket magam körül, amelyek segítségével az élet szikráját ültettem át a lábamnál fekvõ élettelen valamibe.
Az esõ szomorúan verte az ablaktáblát, s gyertyám majdnem csonkig égett, mire a már kis híján kilobbanó lángocska fényében észrevettem, kinyílik a teremtmény fakósárga szeme. Mély lélegzetet vett, s tagjai összerándultak.
Miként tudnám leírni, mit éreztem e katasztrófa láttán, vagy mint jellemezhetném a nyomorultat, akit oly végtelen fáradalommal és gonddal sikerült életre hívnom?
Végtagjai arányosak voltak, s arca, amit választottam számára, szép.
Szép!
Uramisten!
Sárga bõrén majd hogy át nem tetszett az izmok és artériák mûködése. Haja fényes fekete volt, vállára omló. Foga gyöngyfehér. De e pompás részleteknek ijesztõen ellentmondott ráncos képe, egyenes, fekete ajka s vizenyõs tekintete, amely majdnem ugyanolyan színû volt, mint a szürkésfehér szemgödör, amelyben ült.
Az élet véletlen eseményei nem változnak úgy, mint az ember érzései.
Majdnem két esztendeig dolgoztam, hogy ebbe az élettelen testbe életet oltsak.
Ez volt az egyetlen célom, erre ment rá a pihenésem és az egészségem.
Olyan lázasan vágytam rá, hogy az messze túlhaladta a mérséklet határait, de most, amikor elkészültem, elszállt az álom szépsége, s nem maradt utána más a szívemben, csak lélegzetelállító undor és iszony.
Képtelen lévén elviselni még a látványát is e lénynek, akit teremtettem, kirohantam a szobából, s hosszú ideig járkáltam fel-alá a hálószobámban, míg annyira össze tudtam szedni magam, hogy aludni térjek.
Végül a kimerültség fölébe kerekedett lelkem imént átélt viharának, ruhástul végigvetettem magam az ágyon, s megpróbáltam legalább pár perc feledéshez jutni.
De hiába. Aludtam, igen, de vadabbnál vadabb álmok gyötörtek.
Azt hittem, Elizabethet látom egészsége virágában Ingolstadt utcáin.
Boldogan s meglepve öleltem át, de amint az ajkát megcsókoltam, az a halál ólmos színére váltott, arcvonásai megváltoztak, s úgy éreztem, anyám holttestét tartom a karomban. Szemfedõ takarta testét, s láttam, hogy a szövet ráncaiban a sír férgei kúsznak.
Hideg veríték verte ki homlokomat, vacogott a fogam, s kezem-lábam rángatózott. S ekkor, a hold halványsárga fényében, amely a zsalu résein át tört utat a szobába, megpillantottam a nyomorultat - a szánalmas szörnyeteget, akit én teremtettem.
Az ágy függönyét fölemelve szegezte rám a szemét, ha ugyan szabad azt szemnek neveznem.
Száját kinyitotta, tagolatlan hangokat hallatott, és vigyor futott szét ráncos arcán.
Talán mondott is valamit, de én nem hallottam. Fél kezét felém nyújtotta, láthatólag, hogy engem visszatartson, de én elmenekültem, s leszaladtam a lépcsõn.
A ház mögött kerestem menedéket, a ház udvarán, ahol laktam, ott töltöttem az éjszaka hátralevõ részét, vad izgalomban járkáltam föl-alá, s rettegve füleltem, nehogy elmulasszak egyetlen hangot is, mely netán a démoni tetem közeledtét jelzi, amelynek én adtam oly nyomorultul életet.
Nem!
Nincs halandó ember, aki elviselte volna annak az arcnak az iszonyúságát.
Egy életre keltett múmia nem lehet oly ocsmány, mint az a nyomorult.
Jól megnéztem, mikor még nem volt készen. Már akkor is csúf volt, de mikor az izmai és ízületei már mozdulni tudtak, olyanná vált, hogy az még Dante képzeletét is meghaladná.
Keservesen telt az éjszakám.
Néha oly gyorsan és keményen vert a szívem, hogy még az ereim lüktetését is éreztem. Máskor meg elbágyadtam, gyengeségemben kis híján földre roskadtam.
Csalódásom keserûsége iszonyodással vegyült. Az álmok, amelyek oly sokáig voltak mindennapi kenyerem és jólesõ pihenésem, most pokollá váltak. És e változás oly gyors volt, a bukás oly teljes!
Nagy sokára megvirradt a sivár és nyirkos reggel, s én kialvatlan, sajgó szemmel fölfedeztem Ingolstadt templomát, a templom fehér tornyát s rajta a toronyórát, mely hatot mutatott.
A kapus kinyitotta az udvar kapuját, mely éjjeli menedékhelyem volt, kirohantam, s csak róttam az utcákat gyors léptekkel, mintha szöknék a nyomorult elõl, s attól félnék, egyszer csak megpillantom valamelyik utcasarkon.
Nem mertem visszamenni a lakásomba, s bár bõrig áztam a sötét és vigasztalan ég alatt, úgy éreztem, futnom kell innét valahova messze.
Így csavarogtam még jó ideig, mert azt reméltem, a testmozgás majd könnyít a lelkemre nehezedõ terhen.
Utcáról utcára jártam, s fogalmam sem volt, hol vagyok, mit csinálok.
Szívem reszketett a beteges félelemtõl, a léptem szabálytalan volt, s nem mertem körülnézni.
Mint aki magányos úton halad
- A szíve fél, remeg -
s ha hátratekint, szaladni kezd
s többé nem állana meg,
mert tudja: mögötte iszonyatos
ördög fut és liheg.
Így vetõdtem végül a fogadó elé, ahol az utazóbatárok és a postakocsik meg szoktak állni.
Itt megpihentem, magam sem tudom, miért, s figyeltem a kocsit, amely az utca végén felém közeledett.
Mikor közelebb ért, láttam, hogy svájci postakocsi. Pontosan ott állt meg elõttem, kinyílt az ajtaja, s Henry Clervalt pillantottam meg, aki engem észrevéve már szökkent is felém.
- Drága Frankesteinem! - kiáltotta. - De boldog vagyok, hogy látlak!
És szerencsére éppen itt talállak, amikor kiszállok!
Nincs, ami fölért volna örömömmel, hogy Clervalt látom. Ittléte egyszeriben visszavitte gondolataimat apámhoz, Elizabethhez s drága otthonomhoz, amelyre oly jólesett emlékeznem.
Megragadtam Clerval kezét, s egy pillanat alatt kiment a fejembõl balsorsom és rettegésem. Hónapok óta most elõször éreztem nyugalmat és derûs örömöt.
Barátomat tehát a lehetõ legszívélyesebben üdvözöltem, s kettesben elindultunk kollégiumom felé.
Clerval egy darabig még a barátságunkról beszélt, s arról, milyen szerencsés, mert elengedték végre Ingolstadtba.
- Elhiheted - mondta -, milyen nehéz volt apámat meggyõznöm, hogy nem a könyvelés nemes mûvészetében rejlik minden szükséges tudnivalók összessége. Sõt azt hiszem, végül sem sikerült minden kétségét eloszlatnom, mert meg-megújuló könyörgésemre mindig ugyanazt a választ adta, mint a holland iskolamester A wakefieldi lelkészben: „Évi tízezer forintot megkeresek görög nélkül, s jókat eszem görög nélkül.”
De irántam érzett szeretete végül legyõzte a tudomány iránt érzett undorát, s megengedte, hogy fölfedezõ útra induljak a tudás földjére.
- Kimondhatatlanul boldog vagyok, hogy látlak. De azt mondd meg: miként hagytad ott apámat, testvéreimet és Elizabethet?
- Jól vannak és boldogok, csak az aggasztja õket, hogy felõled olyan ritkán hallanak.
Egy kicsit meg is akarom mosni a fejedet õhelyettük - folytatta, s megállván, mélyen a szemembe nézett. - Még észre sem vettem, milyen beteg formád van. Vézna vagy és sápadt, s a szemed olyan, mintha éjszakákat virrasztottál volna át.
- Jól sejted; az utóbbi idõben annyira belemerültem foglalatosságomba, hogy, mint látod, nem engedélyeztem magamnak elegendõ pihenést. De remélem, õszintén remélem, ennek vége már, s végre szabad lehetek.
Egész testemben reszkettem. Képtelen voltam elviselni még a gondolatát is az éjjel történteknek, nemhogy még beszélni tudtam volna róluk.
Jól kiléptünk, így hamarosan megérkeztünk a kollégiumba, ahol laktam.
Ekkor jutott eszembe, s még a gondolattól is végigfutott a hátamon a hideg: a teremtmény, akit otthagytam a szállásomon, talán még most is ott van, él és szabadon járkál.
Rettegtem tõle, hogy megpillantsam e szörnyeteget, de attól még jobban, hogy Henry is meglássa.
Megkértem hát, egy percig maradjon lent a lépcsõ alján, én meg fölrohantam a szobámba.
A kezem már a kilincsen volt, mire valamennyire összeszedtem magam.
Megálltam, s rázott a hideg.
Aztán erõt véve magamon, belöktem az ajtót, miként a gyerek szokta, ha attól tart, kísértet várja az ajtó túloldalán, de nem láttam semmit.
Félve léptem beljebb. Szállásom azonban üres volt, s még a hálószobámból is eltakarodott az ocsmány vendég.
Alig mertem elhinni, hogy ekkora szerencse ért, de mikor megbizonyosodtam róla: ellenségem valóban elmenekült, összecsaptam kezemet örömömben, s rohantam vissza Clervalhoz.
Fölmentünk a szobámba, a szolga mindjárt hozta is a reggelit, de nekem egy falat nem ment le a torkomon.
Nemcsak az öröm kerített hatalmába: úgy éreztem, bizsereg a testem, annyira érzékeny, és sebesen lüktet a vérem.
Egy pillanatig nem bírtam egy helyben megmaradni. Föl-fölugrottam a székre, tapsoltam, s hangosan kacagtam.
Szokatlan jókedvemet Clerval kezdetben az érkeztén érzett örömömnek tulajdonította, de amint figyelmesebben megnézett, észrevette szememben az õrületet, és nem értette; hangos, féktelen, de korántsem szívbõl jövõ kacagásom ijedelmet és döbbenetet keltett benne.
- Drága Victorom - kiáltotta -, az Isten szerelmére, mi bajod?
Ne nevess így.
Te beteg vagy!
Mitõl?
- Ne kérdezz - kiáltottam, s eltakartam a szemem, mert azt hittem, a rettegett kísértet most libeg be a szobába. - Majd õ megmondja!
Jaj, védj meg!
Védj meg!
- Úgy éreztem, a szörnyeteg megragad. Vadul dulakodtam vele, s ájultan zuhantam a padlóra.
Szegény Clerval!
Vajon mit érezhetett?
A találkozás, amit akkora örömmel várt, furcsamód ugyancsak megkeseredett.
De én nem voltam szemtanúja fájdalmának, mert elvesztettem eszméletemet, és nem is nyertem vissza hosszú-hosszú ideig.
Így kezdõdött az az idegláz, amely hónapokra a szobámba zárt.
Mindvégig Henry volt az egyetlen ápolóm.
Magam is csak utólag szereztem róla tudomást, mert Henry, tudván, hogy apám milyen öreg, s nem bírna ilyen hosszú utat, és a betegségem mennyire elkeserítené Elizabethet, eltitkolta elõlük betegségem súlyosságát, hogy a szomorúságtól megóvja õket.
Pedig én valóban nagyon beteg voltam, és semmi más nem adhatott vissza az életnek, csak barátom határtalan és fáradhatatlan figyelme.
A szörnyeteg, akit életre keltettem, örökké ott lebegett a szemem elõtt, s lázálmomban egyre õt emlegettem.
Szavaim nagyon meglephették Henryt. Kezdetben bizonyára azt hitte, ez csak megzavart képzeletem csapongása, de az, hogy makacsul vissza-visszatértem ugyanarra, meggyõzte róla, hogy betegségem valóban valamilyen szokatlan és szörnyû eseményben gyökerezik.
Lassan-lassan, több visszaesés után, ami nagyon megriasztotta és elkeserítette barátomat, mégiscsak fölépültem.
Jól emlékszem az elsõ alkalomra, amikor képes voltam már a külvilág valamely tárgyát némi gyönyörûséggel szemügyre venni. Felfogtam, hogy eltûntek a száraz levelek, s kirügyezett a fa, mely beárnyékolta ablakomat.
Csodálatos tavasz volt, s ez ugyancsak gyorsította lábadozásomat.
Éreztem, újjáéled keblemben az öröm és a szeretet, eltûnik kedvem komorsága, s kis idõre megint olyan vidám lettem, mint azelõtt voltam, mielõtt megtámadott a végzetes szenvedély.
- Drága Clerval - kiáltottam -, milyen kedves, milyen jó vagy te hozzám!
Betegszobámban töltötted az egész telet ahelyett, hogy tanultál volna, amint azt magadnak megígérted.
Miként tudom én ezt valaha is visszafizetni neked?
Végtelenül sajnálom, hogy ekkora csalódás okozója voltam, de te biztosan megbocsátasz nekem.
- Azzal fizeted vissza, ha nem nyugtalankodsz, hanem olyan gyorsan meggyógyulsz, amint csak lehet. S mivel láthatólag jókedvedben vagy, talán megengeded, hogy mondjak valamit, ugye?
Megreszkettem.
Mondjon valamit?!
De mit?
Vajon olyasmire utal, amire én még gondolni se merek?
- Szedd össze magad - mondta Clerval, mert észrevette, színt vált az arcom. - Ha izgat, inkább nem is említem, pedig apád és kuzinod igazán boldogok lennének, ha levelet kapnának tõled a kezed írásával.
Nem is sejtik, milyen súlyos beteg voltál, de aggódnak hosszú hallgatásod miatt.
- Ez az egész, drága Henrym?
Csak nem gondolod, hogy elsõ gondolataim nem azokhoz a drága, drága barátokhoz szállnak, akiket annyira szeretek, s akik annyira megérdemlik szeretetemet?!
- Ha ilyen hangulatban vagy, barátom, akkor talán örülni fogsz a levélnek, amely már napok óta itt hever. A kuzinod írta, azt hiszem.
HATODIK FEJEZET
Clerval kezembe adta az alábbi levelet.
Az én Elizabethemtõl érkezett.
Drága Kuzenom,
beteg vagy, nagyon beteg, s még a drága jó Henry levelei sem tudnak megnyugtatni hogyléted felõl.
Nem tudsz írni - tollat fogni, pedig egyetlen szavad, drága Victor, elég lenne aggodalmam csillapítására.
Már jó ideje egyre várom, hogy a posta meghozza azt az egy sort. Bácsikámat csak az én szavam tartja vissza az utazástól Ingolstadtba.
Eddig sikerült megakadályoznom, hogy szembenézzen a hosszú út kényelmetlenségeivel, sõt talán veszedelmeivel is, de olykor nagyon fájlalom, amiért én nem vállalkozhatom rá!
Szinte látom, valami marcona, vén ápolónõ szolgál ki a betegágyban, aki még csak nem is sejti a kívánságaidat, nemhogy gonddal és szeretettel teljesítené, mint a te szegény kuzinod.
De hát ezen már túl vagyunk. Clerval azt írja, most már valóban jobban vagy.
Nagyon remélem, ezt hamarosan a kezed írásával erõsíted meg.
Gyógyulj meg - és térj vissza hozzánk.
Itt boldog és vidám otthont találsz, barátokat, akik nagyon szeretnek.
Apád egészsége virágzó, csak te hiányzol neki, de megnyugszik, ha jól vagy, és semmi sem felhõzi jóságos arcát.
S hogy örülnél, ha látnád, a mi Ernestünk mily szépen fejlõdik!
Tizenhat éves, csupa élet és lelkesedés.
Arra vágyik, hogy igazi svájci módjára idegen szolgálatba lépjen, de mi képtelenek vagyunk elszakadni tõle, legalább addig, amíg legidõsebb bátyja vissza nem tér hozzánk.
Bácsikám nem örül a gondolatnak, hogy Ernest idegen országban, messzi földön katonáskodjék, de Ernestben sosem volt meg a te vasszorgalmad.
Õ béklyónak érzi a tanulást. Szabad levegõn tölti az ideje java részét, mássza a hegyeket, vagy evez a tavon.
Félek, semmittevõ válik belõle, ha meg nem engedjük, hogy a maga választotta pályára lépjen.
Itt alig változott valami, amióta te elmentél, hacsak az nem: a gyerekek nõnek.
A kék tó meg a hófödte hegyek sosem lesznek mások, s azt hiszem, a mi egyszerû otthonunkat és elégedett szívünket is ugyanazok a változatlan törvények igazgatják.
Az én idõm mindenféle csip-csup tennivalóval telik, de ez elszórakoztat, s fáradozásom jutalma, hogy csak boldog és kedves arcokat látok magam körül.
Mióta elhagytál minket, a mi kis háztartásunkban csak egy dolog változott.
Emlékszel rá, milyen alkalommal lépett a családunkba Justine Moritz?
Valószínûleg nem. Akkor pár szóban elmondom a történetét.
Madame Moritz, Justine édesanyja négygyermekes özvegyasszony volt, s a négy közül Justine a harmadik.
A gyermek volt édesapja kedvence, de édesanyja, valami lelki torzulás következtében, nem szenvedhette, s Monsieur Moritz halála után nagyon rosszul bánt vele.
Nénikém fölfigyelt rá, s mikor Justine tizenkét éves volt, sikerült rábeszélnie az édesanyját, engedje hozzánk költözni.
Nálunk, a köztársaságban egyszerûbb és derûsebb az emberek kapcsolata, mint a minket körülvevõ nagy monarchiákban.
Kisebbek az osztálykülönbségek is, s így az alacsonyabb származásúak, mert nem olyan szegények, és nem olyan lenézettek, erkölcsösebbek, meg jobb a modoruk is.
Egy genfi szolgáló nem ugyanaz, mint egy angliai vagy franciaországi.
Justine-t tehát befogadtuk családunkba, megtanulta a szolgáló kötelességeit, s ez a mi szerencsés hazánkban nem jelent tudatlanságot vagy az emberi méltóság feláldozását.
Justine, talán emlékszel rá, a kedvenced volt, s ma is eszemben van egy megjegyzésed: ha rossz kedved van, elég egy pillantást vetned Justine-re, mindjárt elmúlik, miként Ariostónak is elég volt a szépséges Angelicára ránéznie - olyan nyíltszívû és jókedvû.
Nénikém is nagyon vonzódott hozzá, ezért aztán még jobb nevelésben részesítette, mint az eredetileg szándékában állt.
E jótéteményét Justine teljes mértékben visszafizette. Õ a világon a leghálásabb kis teremtés. Nem mintha ennek valaha is hangot adott volna. Soha errõl egy szó el nem hagyta az ajkát, de az ember a szemén látta: szinte imádja jótevõjét.
Bár alaptermészete vidám, sõt bizonyos vonatkozásban meggondolatlan, nénikémnek még a keze rebbenését is leste.
Õt tartotta a tökély mintaképének, igyekezett a szavait, a modorát is utánozni, annyira, hogy néha még most is õrá emlékeztet.
Mikor az én legdrágább nénikém meghalt, annyira lefoglalt mindenkit a tulajdon gyásza, hogy ügyet se vetettek szegény Justine-re, aki annyi aggódó szeretettel ápolta õt a betegsége alatt.
Pedig szegény Justine is nagyon beteg volt, s még más megpróbáltatások is vártak reá.
Sorra elvesztette két bátyját s a húgát, s az édesanyja, elhanyagolt lányát nem számítva, gyermektelenné vált.
Az asszonyt elfogta a lelkiismeret-furdalás. Már-már azt hitte, kedveseinek halála az Ég ítélete, amellyel részrehajlásáért sújtja.
Katolikus volt, s azt hiszem, gyóntatója ültette el benne ezt a gondolatot.
Így hát néhány hónappal azután, hogy te elmentél Ingolstadtba, Justine-t hazaszólította bûnbánó édesanyja.
Szegény leány!
Sírva búcsúzott házunktól. Nénikém halála után nagyon megváltozott. A bánattól meglágyult és megnyerõen megszelídült a modora, amit azelõtt elevenség jellemzett.
Az anyja háza se volt olyan, hogy ott visszatérhetett volna a jókedve.
Szegény asszony nagyon ingadozott bûnbánatában.
Néha könyörgött Justine-nek, bocsássa meg rosszaságát, néha - s ez volt a gyakoribb - szemrehányásokkal illette, mert õ az oka testvérei halálának.
Ez az örökös rágódás végül aláásta Madame Moritz egészségét, ami kezdetben csak fokozta az ingerlékenységét, de mostanra már megbékélt.
Elvitte az elsõ hideg, tavaly, a tél elején.
Justine visszajött hozzánk, s elhiheted, én gyöngéden szeretem.
Okos, szelíd és nagyon csinos. Tartása és arckifejezése mindig az én drága nénikémre emlékeztet.
Pár szót, drága kuzenom, a kedves Williamrõl is írnom kell.
Bárcsak láthatnád! Korához képest nagyon magas; szép kék szeme van, a szempillája fekete, s a haja hullámos.
Ha mosolyog, két kis gödröcske bukkan fel egészséges, pirospozsgás arcán.
Már volt egykét kis felesége, de a kedvence a csinos kis ötéves Louisa Biron.
És most, drága Victorom, talán nem bánod, ha pletykálok is egy keveset a derék genfiekrõl.
A takaros Masfield kisasszony már fogadta a gratuláló látogatókat a fiatal angollal, John Melbourne úrral kötendõ házassága alkalmából.
Csúf nénje, Manon tavaly õsszel ment hozzá a gazdag bankárhoz, Monsieur Duvillard-hoz.
Kedvenc iskolatársadat, Louis Manoirt több balszerencse érte, mióta Henry Clerval elutazott Genfbõl.
De már visszanyerte jókedvét, s állítólag azon töri a fejét, feleségül vegye-e azt a csinos kis francia asszonyt, Madame Tavernier-t.
Özvegyasszony, és sokkal idõsebb, mint Manoir, de körülrajongják, és mindenki kedvence.
Most, hogy írok neked, jobb a kedvem, drága kuzenom, de amint soraim végére érek, megint visszatér az aggodalmam.
Írj, drága Victorom, egy sort legalább - egyetlen szavad is áldás nekünk.
S ezer köszönet Henrynek a jóságáért, szeretetéért és a sok leveléért. Szívbõl hálásak vagyunk neki.
Adieu, drága kuzenom. Vigyázz magadra, és nagyon kérlek, írj!
Elizabeth Lavenza
Genf, 17.. március 18.
- Drága, drága Elizabeth! - kiáltottam fel, amikor a levelét végigolvastam.
- Most rögtön írok, és megszabadítom õket aggodalmuktól.
Írtam is, s ez az erõfeszítés ugyancsak kimerített, de hát akkor már gyógyulófélben voltam, s a gyógyulásom szabályosan folytatódott.
Még két hét, s már el is tudtam hagyni a szobámat.
Gyógyultamban elsõ dolgom volt, hogy Clervalt bemutassam az egyetem néhány professzorának.
Ez úgy hatott rám, mintha föltépték volna alig begyógyult lelki sebeimet.
A végzetes éjszaka óta, mikor fáradozásomat siker koronázta, és balszerencsém elkezdõdött, heves ellenszenvet éreztem a természetbölcseletnek még a neve iránt is.
Egyébiránt teljesen helyreállt az egészségem, de egy kémiai eszköznek a puszta látványától is kiújultak idegbajom kínzó tünetei.
Henry ezt látta, és eltávolította a közelembõl egész laboratóriumi felszerelésemet.
Még a lakásomat is átrendezte, mert megértette, gyûlölöm a szobát, mely valamikor a laboratóriumom volt.
De hát amikor a professzorokat látogattuk, Clerval otthoni gondoskodása mit sem ért.
Monsieur Waldman valósággal meggyötört, amikor melegen, nyájasan dicsérte bámulatos haladásomat a természettudományok terén.
De hamarosan észrevette, nincs ínyemre a téma, nem sejtvén azonban valóságos okát, azt szerénységemnek tulajdonította, s az én elõrehaladásomról a tudomány haladásának dicséretére tért át, mert, ezt világosan láttam, szeretett volna fölvidítani.
Mit tehettem volna?
Jót akart, mégis kínzott.
Úgy éreztem magam, mintha gondosan, sorra odarakta volna szemem elé az eszközöket, amelyek segítségével lassú kínhalált készülnek reám mérni.
Vonaglottam a szavai súlya alatt, de nem mertem kimutatni fájdalmamat.
Clerval, amilyen éles szeme volt, s amilyen hamar fölfogta a más érzelmeit, másra terelte a szót, azzal az ürüggyel, hogy a kérdéshez mit sem ért, s ily módon a beszélgetés szélesebb mederbe terelõdött.
Szívem mélyébõl mondtam köszönetet barátomnak, de nem mondtam el neki a titkomat.
Láttam, meglepõdik, de meg se próbálta kiszedni belõlem, s bár iránta érzett szeretetem határt nem ismerõ nagyrabecsüléssel elegyedett, képtelen voltam rávenni magam, hogy bevalljam neki a történteket, amelyek oly gyakran merültek fel emlékezetemben, s amelyek, attól féltem, ha másnak is elmondom, majd még jobban nyomasztanak.
Monsieur Krempe már nem volt ilyen szelíd, s akkori, szinte elviselhetetlen érzékenységemben harsány és nyers magasztalása még mélyebb fájdalmat okozott, mint Monsieur Waldman nyájas dicsérete.
- A mindenit neki! - kiáltotta. - Mondhatom, Monsieur Clerval, ez a fickó mindannyiunkat lepipált.
Igen, meregesse csak a szemét, ha tetszik, de ez akkor is így igaz.
Egy kölyök, aki pár éve még úgy hitte Cornelius Agrippa minden szavát, mint a szentírást, most egyszeriben elsõ az egyetemen. S ha erõszakkal nem rángatják vissza onnét, akkor megnézhetjük magunkat valamennyien.
Úgy, úgy - mondta, s szenvedõ arcomat leste. - Monsieur Frankenstein szerény ember, ami az õ korában gyönyörû dolog.
Egy fiatalember csak ne bízza el magát, én azt mondom, Monsieur Clerval, magam is így voltam, hisz úgyis hamar elkopik a szerénysége.
Monsieur Krempe most hosszú dicshimnuszt zengett önmagáról, s ez szerencsére elterelte a beszélgetést az engem olyannyira bosszantó témáról.
Clerval sohasem osztotta természettudományos érdeklõdésemet, s irodalmi törekvései teljes mértékben különböztek az enyémektõl.
Azzal a tervvel érkezett az egyetemre, hogy tökéletesen elsajátítja a keleti nyelveket, s így megnyílik elõtte a tér életterve megvalósítására.
Dicsõséges életpályát kívánt befutni, s azért fordította szemét Kelet felé, mert az látszott vállalkozó kedvének teret nyújtani.
A perzsa, arab és a szanszkrit nyelv állt figyelme középpontjában, s nem volt nehéz rávennie engem sem, hogy vele együtt fogjak hozzá ezek tanulmányozásához.
A tétlenség mindig bosszantott, s most, amikor menekülni vágytam gondolataimtól, s meggyûlöltem korábbi tanulmányaimat, megkönnyebbülés volt számomra, hogy barátom diáktársa lehetek, és nemcsak tanulságot, hanem vigaszt is leltem az orientalisták mûveiben.
Nem is igyekeztem, mint õ, mélyebben megismerkedni e nyelvekkel, hisz eszembe sem jutott, hogy valaha hasznukat vehetném az átmeneti szórakozáson túl.
Amit e nyelveken olvastam, annak csak az értelme érdekelt, de így is megtérült fáradságom.
Mélabújuk megenyhített, vidámságuk fölélénkített, olyannyira, mint más országok íróinak egyetlen mûve sem.
De ha ezeket az írásokat olvastam, úgy tetszett, az élet napsütötte rózsakert - becsületes ellenfél mosolya és összevont szemöldöke, vagy tûz, mely elemészti az emberi szívet.
Mennyire más ez, mint a görögök és rómaiak férfias és hõsies költészete!
Ily foglalatosságban telt el a nyár, s ki volt már tûzve Genfbe való visszatérésem idõpontja is õsz utójára, de ezt késleltette még egy és más, aztán megjött a tél s vele a hó, az utak járhatatlanná váltak, s utazásom tavaszra maradt.
Keservesen megsínylettem e késést, annyira vágytam látni szülõvárosomat és szeretteimet.
Hisz eddig is csak az késleltette hazatérésemet, hogy nem akaródzott otthagynom Clervalt egy idegen városban, míg lakói közül senkit nem ismer.
A tél azonban így is vidáman telt, s bár szokatlanul késõn érkezett a tavasz, szépsége kárpótolt a késéséért.
Már május volt, s egyre vártam a levelet, amely kitûzi indulásom újabb idõpontját, mikor is Henry egy gyalogtúrát javasolt Ingolstadt környékén, s ez egyben az én személyes búcsúm is lett volna a tájtól, amelynek oly soká voltam lakója.
Örömmel egyeztem bele javaslatába. Kedveltem a testgyakorlást, és Clerval mindig is legkedvesebb társam volt, ha imigyen kószáltunk szülõhazám tájain.
Két hetet töltöttünk ily módon barangolva. Egészségem és jókedvem már régen helyreállt, s most még jobban erõre kapott az egészséges levegõtõl, amelyet beszívtam, kószálásunk eseményeitõl és a barátommal folytatott beszélgetéstõl.
A tanulás korábban elvont az embertársaimmal való érintkezéstõl, emberkerülõvé tett, de Clerval most életre keltette bennem szívem nemesebb érzeményeit. Újra megtanított a természet és a gyermekek vidám arcának szeretetére.
Csodálatos barát! Mily õszintén szeretett, s mennyire igyekezett földeríteni kedélyemet, amíg az övével egy szintre nem került!
Engem beszûkített és megrokkantott az önzõ igyekvés, de szelídsége és szeretete most megmelengette és kitárta az érzékeimet. Ugyanazzá a boldog emberré lettem, aki voltam néhány évvel azelõtt, szerettem mindenkit, és mindenki szeretett, eltávozott belõlem a bánat és a gond.
Ha vidám, még az élettelen természet is képes a leggyönyörûségesebb érzésekkel eltölteni.
A derûs égbolt és a zöldellõ mezõk mámorba ejtenek.
És ez az évszak igazán felséges volt. A sövények tövén még a tavasz virágai nyíltak, miközben már bimbóztak a nyár virágai.
A gondolatok, amelyek az elõzõ évben, akárhogy küzdöttem ellenük, oly lerázhatatlan súlyként nyomasztották lelkemet, most nem zaklattak.
Henry élvezte vidámságomat, s õszintén osztozott érzéseimben. Mindent megtett mulattatásomra, miközben õ is hangot adott a lelkét eltöltõ érzelmeknek.
Lelki erõforrásai ez alkalommal valóban bámulatosnak bizonyultak. Csevegése csupa képzelet volt, és a perzsa meg arab írók mintájára színes és szenvedélyes meséket talált ki.
El-elismételte kedvenc verseimet, vagy ötletes érveivel vitára késztetett.
Vasárnap délután volt, mikor a kollégiumunkba visszatértünk. Parasztok táncoltak az utcán, s akivel csak találkoztunk, mind vidámnak és boldognak látszott.
Én is széles jókedvemben voltam, s féktelenül boldog, örömteli érzelmek közepette tartottam hazafelé.
HETEDIK FEJEZET
Visszatérvén az alábbi levél várt atyámtól:
Drága Victorom,
valószínûleg türelmetlenül vártad a levelet, amelyben hazatérésed napját közlöm, s kezdetben kísértést éreztem, hogy mindössze néhány sort írjak, s csak arról, melyik nap várunk.
De ez kegyetlen gyöngédség lett volna, s nem volt hozzá bátorságom.
Mert mekkora lett volna a meglepetésed, fiam, ha boldog és vidám hazaérkezésre számítva idehaza könnyek és nyomorúság látványa fogad.
De hogyan is mondjam el, Victor, mekkora szerencsétlenség ért?
A távollét nem tett érzéketlenné örömeink és bánataink iránt, s én okozzak most fájdalmat régóta távollévõ fiamnak?
Szeretnélek fölkészíteni a gyászos hírre, de tudom, ez lehetetlen. Szemed már most végigfut az oldalon, s a szavakat keresed, amelyek eljuttatják hozzád a szörnyûséges híreket.
William halott! A drága gyermek, akinek mosolya fölvidította és megmelengette szívünket, aki oly szelíd volt, s mégis oly víg!
Victor, Williamet meggyilkolták!
Nem is próbállak vigasztalni: egyszerûen csak elmondom a történteket.
Múlt csütörtökön (május hetedikén) én, unokahúgom és két öcséd sétát tettünk Plainpalais felé.
A délután meleg volt és derûs, s így a séta messzebbre elvitt, mint szokott.
Már alkonyodott, mire eszünkbe jutott, hogy visszaforduljunk, s ekkor fedeztük fel: William és Ernest, aki elõreszaladt, nincs sehol.
Leültünk hát egy padra, hogy megvárjuk õket.
Ernest hamarosan vissza is jött, s minket kérdezett, nem láttuk-e öccsét. Azt mondta, játszottak, William elszaladt és elbújt, s õ hiába kereste, majd jó ideig várt rá, de nem került elõ.
Szavai ugyancsak megriasztottak, s mi is nekiálltunk keresni õt, míg csak be nem esteledett, mikor is Elizabeth fölvetette, hátha William hazament.
De otthon sem volt.
Fáklyákkal tértünk vissza, mert képtelen voltam belenyugodni a gondolatba, hogy az én drága kisfiam elvesztette az utat, s most kint tévelyeg a nyirkos és harmatos éjszakában. Elizabeth is szörnyen aggódott.
Hajnali öt óra tájt találtam rá az én drága gyermekemre, akit elõzõ nap még élete virágában és makkegészségesen láttam; mozdulatlanul és ólomszürkén nyúlt el a fû közt. A gyilkos ujja nyoma ott volt a nyakán.
Hazavittük, s az arcomra kiült szenvedés elárulta a titkot Elizabethnek.
Mindenáron látni akarta a holttestet.
Elõször megpróbáltam lebeszélni, de õ ragaszkodott hozzá, s a szobába lépvén, ahol William holttestét kiterítették, sietve megvizsgálta az áldozat nyakát, s kezét összecsapva fölkiáltott: „Uramisten!
Én öltem meg a drága gyermeket!”
Elájult, s alig lehetett életre kelteni.
Mikor eszméletére tért, egyre csak sírt és sóhajtozott.
Elmondta, aznap délután William addig hízelgett neki, míg meg nem engedte, hogy nyakába akasszon egy édesanyádat ábrázoló nagyon értékes kis miniatûrt.
A kép eltûnt, s kétségkívül ez vitte kísértésbe a gyilkost, hogy tettét elkövesse.
E pillanatban fogalmunk sincs, ki lehet az, s bár mindent elkövetünk, hogy kilétét fölfedezzük, ez nem fogja visszaadni nekünk szeretett Williamünket!
Gyere haza, drága Victorom! Elizabethet csak te tudod megvigasztalni.
Csak sír és sír, és önmagát vádolja, igaztalanul, hogy õ volt William halálának okozója. Szava kés a szívemben.
Mind boldogtalanok vagyunk, de ez, fiam, talán még inkább arra indít, hogy visszatérj, s légy a vigaszunk.
Drága anyád!
Most mondom, drága Victor, hálát adok Istennek, amiért õ már nem él, s nem kell, hogy tanúja legyen legkisebb s oly drága gyermeke nyomorúságos halálának!
Gyere haza, Victorom, s ne a bosszú gondolatát melengesd magadban, hanem békével és szelíden gyere, hogy begyógyítsd, ne pedig föltépd lelkünk sebeit.
Ne az ellenségeid iránt érzett égõ gyûlölettel, hanem nyájas szeretettel a tieid iránt lépd át a gyászoló ház küszöbét.
Szeretõ és bánat sújtotta atyád
Alphonse Frankenstein
Genf, 17.. május 12.
Clerval, aki az arcomat figyelte, miközben a levelet olvastam, meglepetve észlelte a kétségbeesést, amely kezdeti örömömet, hogy hírt kapok szeretteimtõl, fölváltotta.
Az asztalra dobtam a levelet, s kezembe temettem arcomat.
- Drága Frankensteinem - kiáltott fel Henry, mikor látta, mily keservesen zokogok -, hát neked mindig boldogtalannak kell lenned?
Drága barátom, most meg mi baj?
Mutattam, hogy fogja a levelet, s én közben feldúltan róttam a szobát fel-alá.
Clerval szemébõl is ömlött a könny, míg végigolvasta a szerencsétlenségemrõl írott beszámolót.
- Nincs számodra vigaszom, barátom - mondta. - A téged ért szerencsétlenség helyrehozhatatlan.
Most mit szándékszol tenni?
- Azonnal Genfbe utazom. Gyere velem, Henry, rendeljük meg a lovakat.
Útközben Clerval megpróbált néhány vigasztaló szót szólni hozzám. De csak szívbõl jövõ részvétét tudta kifejezni.
- Szegény William! - mondta. - A drága szép gyermek most angyali édesanyja mellett nyugszik.
Aki csak vidámnak s játékosnak látta gyermeki szépségében, most siratja korai elvesztét.
Ily szörnyû halált haljon valaki, hogy gyilkos kéz szorítását érezze!
Több mint gyilkos, aki ily sugárzó ártatlanságot képes volt elpusztítani!
Szegény kicsi gyermek! Csak egy vigaszunk van. Barátai sírnak s gyászolnak ugyan, de õ már békében nyugszik.
Fájdalma elmúlt, gyötrelmei megszûntek örökre.
Hant födi gyöngéd alakját, s fájdalmat nem ismer.
Õ többé már nem lehet sajnálat tárgya. Arra inkább a szerencsétlen hátramaradottak szorulnak rá.
Imigyen beszélt Clerval, miközben végigsiettünk az utcán. Szavai lelkembe vésõdtek, s utóbb, magányomban eszembe jutottak.
De akkor, amint a lovak megérkeztek, már szálltam is be a kocsiba, és búcsút intettem barátomnak.
Utam nagyon szomorú volt.
Kezdetben szívem szerint rohantam volna, annyira vágytam rá, hogy vigaszt és részvétet nyújtsak bánatos szeretteimnek, de szülõvárosomhoz közeledvén lassítottam elõrehaladásomat.
Alig tudtam megfékezni a bensõmben kavargó érzelmek sokaságát.
Ifjúságom ismerõs tájain utaztam át, amelyeket majd hat éve nem láttam.
Mennyire megváltozhatott minden ez idõ alatt!
Egyetlen nagy és kétségbeejtõ változás történt, de ezernyi apróság segíthette elõ a többi változást, amely, bár csöndben zajlott le, tán nem kevésbé döntõnek bizonyul.
Erõt vett rajtam a félelem. Rettegtem továbbmenni, ezernyi névtelen baj félelme reszkettetett, bár hogy mi légyen az, képtelen lettem volna megmondani.
Két napig Lausanne-ban idõztem, e keserves lelkiállapotban.
Elmélázva néztem a tavat. Nyugodt volt a víz. Körös-körül békességes minden, és a hófödte hegyek, „a természet palotái” nem változtak szemernyit sem.
A békesség és a mennyei táj fokról fokra visszaadta lelki nyugalmam, s továbbindultam Genf felé.
Az országút a tó partján vezetett, amely szülõvárosom felé közeledvén egyre keskenyedett.
Most már jobban ki tudtam venni a Jura sötét oldalfalát és a Mont Blanc tündöklõ csúcsát.
Sírtam, mint a gyermek.
Drága hegyeim! Én gyönyörû tavam! Hogyan fogadjátok a hazatérõ vándort?
Csúcsotok tiszta. Az ég és a tó kék és nyugodalmas.
Ez békét jelez, vagy gúny a boldogtalanságom fölött?
Félek, barátom, unalmas lesz, ha ennyit idõzöm az elõzményeken, de hát ezek a viszonylagos boldogság napjai voltak, s én gyönyörûséggel gondolok vissza rájuk.
A hazámra, az én szeretett hazámra! Ki más ismerné, aki nem ott született, azt a gyönyörûséget, amit akkor éreztem, amikor megpillantottam folyóidat, hegyeidet s mindenekfölött csudaszép tavadat!
De mégis, amint közelebb-közelebb értem, egyre inkább erõt vett rajtam megint a félelem.
Körülölelt az éjszaka, alig láttam a sötétlõ hegyeket, s még jobban elkomorodtam.
A tájat a gonoszság irdatlan és homályos színterének láttam, s elõre megéreztem: engem arra kárhoztatott a sorsom, hogy minden emberek legnyomorultabbja legyek.
Ó, jaj!
Próféciám igaznak bizonyult, s csak egyvalamiben tévedtem: bármitõl is rettegtem, s bármennyi nyomorúságot képzeltem magam elé, az századrészét nem tette ki annak a gyötrelemnek, amire ítéltettem.
Vaksötét volt, mire Genf elé értem. A város kapuit már zárva találtam, kénytelen voltam hát az éjszakát Secheronban, a várostól mintegy félmérföldnyire fekvõ faluban eltölteni.
Az ég tiszta volt, s mivel a szememre amúgy sem jött volna álom, elhatároztam, fölkeresem a helyet, ahol szegény Williamet meggyilkolták.
Minthogy a városon át nem mehettem, csónakon kellett átkelnem a tavon Plainpalais felé.
E rövid utazás során láttam, hogy a Mont Blanc csúcsa körül gyönyörû villámok cikáznak.
Úgy látszott, a zivatar rohamosan közeledik, partra szállván tehát fölmásztam egy kis dombra, ahonnét a jöttét jól láthatom.
Egyre közelebb ért. Az ég beborult, s hamarosan éreztem, hogy nagy cseppekben megered az esõ, s egyre jobban ver.
Otthagytam hát ülõhelyemet, s továbbmentem, bár a sötétség percrõl percre mélyült, a zivatar közeledett, s félelmesen zengett fejem fölött az ég.
A mennydörgés visszaverõdött a Saleve-rõl, a Jura hegyeirõl és a savoyai Alpokról. Villámfény kápráztatta a szemem, világította meg a tavat, mely egyetlen roppant tûztakarónak látszott. Majd egy pillanatra, amíg a szem ki nem heverte az elõbbi villanást, minden vaksötétbe borult.
A zivatar, mint az Svájcban gyakran megesik, egyszerre több helyt is tombolt az égen.
Leghevesebben a várostól északra, a tó azon része fölött, amely a Belrive-hegyfok és Copêt faluja között terül el.
Egy másik zivatar halovány villámai a Jurát világították meg, ismét másik a Môle-t, a tó keleti partján magasodó csúcsos hegyet villantotta fel, s borította újra meg újra árnyékba.
Miközben a zivatar gyönyörû, ámde félelmetes tombolását figyeltem, sietõs léptekkel folytattam utamat.
E felséges égiháború felpezsdített. Összecsaptam a tenyerem, s felkiáltottam:
- William, drága angyal! Ez a te végtisztességed, ez a gyászhimnuszod!
- Midõn e szavakat kiejtettem, a sötétben egy alakot pillantottam meg, amely egy közeli liget mögül osont tova. Földbe gyökerezett a lábam, úgy bámultam. Nem lehetett nem fölismernem.
Egy villám fénye megvilágította, s így világosan láttam. Roppant termete, torz tartása, embertelen csúfsága nyomban elárulta: ez az a szörnyeteg, az a mocskos démon, aki tõlem kapta az életét.
De mi dolga itt?
Vajon lehetséges (még a gondolattól is végigfutott hátamon a hideg), hogy öcsémet õ ölte meg?
Amint az ötlet eszembe villant, már tudtam is, hogy igaz. Összekoccant a fogam, s kénytelen voltam egy fának támaszkodni, el ne aléljak.
Az alak gyorsan elhaladt elõttem, s beleveszett a sötétségbe.
Senki ember el nem pusztította volna azt a tündéri gyermeket.
Õ volt a gyilkos!
Eszembe se jutott kételkedni benne.
A gondolat már önmagában cáfolhatatlanul bizonyította a tényt.
Arra gondoltam, nyomába eredek az ördögnek, de hát ez hiábavaló lett volna, hisz a következõ villám fényében már ott láttam õt a Mont Saleve, a Plainpalais-t délrõl határoló hegy majdnem függõleges oldalfalának sziklái közt.
Hamarosan fölért a csúcsra, és eltûnt.
Én nem moccantam.
Az égzengés elült, de az esõ csak esett makacsul, és a táj áthatolhatatlan sötétségbe burkolódzott.
Azokat az eseményeket forgattam a fejemben, amelyeket egészen mostanáig egyre csak elfeledni igyekeztem. Munkám elõrehaladását a teremtés irányába, mûvem életre keltét az ágyam mellett, teremtményem eltávozását.
Azóta, hogy akkor éjjel életet kapott, már majdnem két év telt el. És ez vajon az elsõ bûne?
Ó, jaj!
Én szabadítottam a világra ezt az aljas szörnyeteget, aki a vérontásban és mások boldogtalanságában leli örömét. Hát nem gyilkolta meg tán az öcsémet?
Elképzelni nem tudja senki, micsoda kínokat álltam ki az éjszaka hátralévõ részében, amelyet átázva és dideregve a szabad ég alatt töltöttem.
De a zord idõt nem is éreztem. Képzeletemben gonosz és kétségbeejtõ jelenetek játszódtak le.
Azon a lényen járt az eszem, akit én szabadítottam rá az emberiségre, én ruháztam fel akarattal és erõvel, hogy szörnyû céljait, mint e gonosztettét is, megvalósítsa, amihez szinte az én vámpírom, az én sírból kiszabadított szellemem világított, s kényszerítette, pusztítson el mindent, ami szívemnek kedves.
Virradt, s én lépteimet a város felé vettem.
A kapuk nyitva voltak, s atyám házába siettem.
Kezdetben arra gondoltam, föltárom, amit a gyilkosról tudok, s kieszközlöm, nyomban vegyék üldözõbe.
De ettõl visszariadtam, mikor végiggondoltam a történetet, amelyet el kéne mondanom.
Hogy egy megközelíthetetlen hegy meredélyei közt éjfélkor olyan lénnyel találkoztam, akit magam formáltam, s ajándékoztam meg az életével.
És emlékeztem az ideglázra is, mely épp akkor kapott el, mikor állításom szerint a teremtés aktusát végrehajtottam, s amely az egyébként is hihetetlen történetnek a hagymázos álom hangulatát adná.
Ha bárki más mesélne nekem ilyesmit, tudtam, magam is eszeveszett bolondnak tekinteném.
S amellett a lény sajátos alkata eleve meghiúsítaná az üldözést, még ha enyéim olyannyira hitelt adnának is szavaimnak, hogy ûzõbe vegyék.
Mi értelme is lenne az üldözésnek?
Ki képes elfogni egy oly teremtményt, amely könnyedén mássza meg a Mont Saleve függélyes szikláit?
Mindeme meggondolások nyomán úgy határoztam, hallgatok.
Öt óra lehetett, mikor átléptem apám házának küszöbét.
Megmondtam a szolgáknak, a családot ne zavarják, s bementem a könyvtárszobába, hogy ott várjam ki fölkelésük szokott idejét.
Hat év telt el, futott el, mint az álom, csupán egyetlenegy kitörülhetetlen nyomot hagyva bennem, azóta, hogy itt álltam, és utoljára öleltem meg apámat, mielõtt útra keltem volna Ingolstadtba.
Szeretett és tiszteletre méltó atyám!
Õ megmaradt, õ még az enyém.
Nem bírtam levenni a szemem anyám képérõl a kandallópárkányon.
A kép történelmi jelenetet ábrázolt, apám kívánságára festették, s Caroline Beaufort volt az, aki sajgó szívvel térdel édesapja koporsója elõtt.
Öltözéke parasztos, arca sápadt, de gyönyörû, s tartása szánalmat nem tûrõ méltóságot tükröz.
Alatta William egy miniatûrképe. Valahányszor ránéztem, mindig kicsordult szemembõl a könny.
Imigyen várakoztam, mikor belépett az ajtón Ernest. Hallott megérkezésemrõl, és sietett üdvözölni.
- Isten hozott, drága Victorom! - mondta.
- Ó, bárcsak jöttél volna három hónappal ezelõtt, örömben s boldogan találtál volna mindannyiunkat!
Most viszont gyászra jöttél, amit semmi meg nem enyhít. De mégis azt remélem, hogy ittléted életet önt atyánkba, akit már-már megtört a balszerencse. S talán sikerül rávenned szegény Elizabethet, hagyjon fel az örökös, hiábavaló és gyötrõ önváddal.
Szegény William! Õ volt mindannyiunk szeme fénye és büszkesége!
Öcsém nem tartotta vissza ömlõ könnyeit. Testemen végigborzongott a gyötrelem.
Eddig csak elképzelni tudtam elhagyott otthonom nyomorúságát. A valóság most új s nem kevésbé félelmetes szerencsétlenségként ért.
Igyekeztem megnyugtatni Ernestet. Kifaggattam apám s Elizabeth felõl.
- Mindenekelõtt - mondta Ernest - õ szorul vigaszra. Önmagát vádolta, hogy õ az okozója öcsém halálának, s ebbe belerokkant.
De mióta tudjuk, ki a gyilkos...
- Hogy ki a gyilkos!
Uramisten! Miként lehet az?
Ki próbálta üldözõbe venni?
Lehetetlen, az ember ugyanígy akár a széllel is versenyre kelhet, vagy megpróbálhatja egy szalmaszállal föltartóztatni a hegyi patak sodrát.
Én is láttam. Az éjjel még szabadon volt!
- Nem tudom, te kire gondolsz - felelt csodálkozva öcsém -, de a mi számunkra e fölfedezés csak újabb kínszenvedés.
Kezdetben nem is akarta elhinni senki. Elizabeth még most sincs meggyõzõdve róla, hiába minden bizonyíték.
Igaz is, ki adna hitelt annak, hogy Justine Moritz, aki annyira kedves, és az egész családot úgy szereti, egyszerre ilyen félelmetes, ilyen visszataszító bûnre lenne képes?
- Justine Moritz!
Szegény, szegény lány, csak nem õ a vádlott?
Ez tévedés. Ezt mindenkinek tudnia kell. Ezt nem hiszi el senki, ugye, Ernest?
- Kezdetben nem is, aztán napvilágra került egy és más, ami szinte kényszerített rá, hogy higgyünk benne. És õ is a zavart viselkedésével csak alátámasztotta a bizonyítékokat, s attól félek, most már lehetetlen kételkedni bennük.
De hát ma lesz a tárgyalása, s akkor majd magad is meghallasz mindent.
Elmondta, hogy aznap reggel, mikor szegény William halálát fölfedezték, Justine ágynak esett, s beteg volt néhány napig.
Eközben az egyik szolgáló, merõ véletlenségbõl, átkutatta a ruháját, amelyet a gyilkosság estéjén viselt, s megtalálta a zsebében anyámnak azt a képét, amelyet a gyilkosság ösztönzõjének véltek.
A szolgáló azon nyomban megmutatta azt egyik társának, az pedig, anélkül hogy a családnak egy szót is szólt volna, elment egy városi tanácsoshoz, és Justine-t e bizonyíték alapján õrizetbe vették.
Mikor fejére olvasták a tényt, szegény lány lehetetlenül zavaros viselkedése nagymértékben alátámasztotta a gyanút.
Ez furcsa történet volt, de nem rendítette meg hitemet, s komolyan válaszoltam: - Mindannyian tévedtek. Én ismerem a gyilkost.
Justine, szegény, derék Justine ártatlan.
E pillanatban belépett apám.
Láttam, a boldogtalanság mély nyomokat hagyott az arcán, de igyekezett engem vidáman üdvözölni. S miután ennek ellenére szomorúan köszöntöttük egymást, s épp más témára tértünk volna át, Ernest fölkiáltott: - Uramisten, papa!
Victor azt mondja, tudja, ki ölte meg szegény Williamet.
- Sajnos mi is tudjuk - felelt atyám -, mert inkább ne tudtam volna meg soha, mint hogy ilyen aljasságot, ekkora hálátlanságot tapasztaljak olyasvalaki részérõl, akit szívembõl nagyra becsültem.
- De drága atyám, tévedsz. Justine ártatlan.
- Ha az, Isten ne adja, hogy bûnösként szenvedjen.
Ma lesz a tárgyalása, és remélem, szívembõl remélem, ártatlannak bizonyul.
Szavai megnyugtattak.
Lelkem mélyén szilárdan meg voltam gyõzõdve, hogy Justine, sõt minden emberi lény bûntelen e gyilkosságban.
Nem féltem tehát, hogy bármi közvetett bizonyíték elég erõs lehet, s annak alapján elítélhetik.
Az én történetem nem a nyilvánosság fülének szólt. Lélegzetelállító iszonyúságát a hétköznapi ember õrültségnek tekintette volna.
Mert hát más, mint jómagam, aki megalkottam, elhinné-e, hacsak nem a tulajdon két szemével látja, hogy létezik ez a két lábon járó gonoszság és durva érzéketlenség, akit én szabadítottam rá a világra?
Hamarosan megjelent Elizabeth.
Mióta utoljára láttam, megváltoztatta az idõ. Olyan bájjal ajándékozta meg, mely gyermekkora szépségét messze felülmúlta.
Ugyanolyan õszinte volt, ugyanolyan eleven most is, csak épp az arcára volt írva, hogy mélyen érzõ és gondolkodó lélek.
Nagy-nagy szeretettel üdvözölt.
- Érkezésed, drága kuzenom - mondta -, reménnyel tölt el.
Te talán kitalálod a módját, miként igazolhatnánk szegény Justine bûntelenségét.
Mert jaj! Ki érezhetné biztonságban magát, ha õt bûnösként elítélik?
Én úgy megbízom az ártatlanságában, akár a magaméban.
Szerencsétlenségünk kétszeresen sújt. Nemcsak azt az aranyos, drága fiúgyermeket veszítettük el, de most még ezt a szegény lányt is, akit õszintén szeretek, el akarja szakítani tõlünk a balsors.
Ha elítélik, soha semminek nem fogok örülni többé.
De nem ítélik, biztos, hogy nem ítélik, s akkor megint boldog lehetek, még az én szegény kis Williamem szomorú halála után is.
- Justine ártatlan, Elizabethem - mondtam -, és ez bebizonyosodik. Ne félj semmitõl, s vidítson fel a tudat, hogy úgyis fölmentik.
- Mily jó és nagylelkû vagy te! Mindenki más elhiszi, hogy Justine bûnös, s ez ejt kétségbe engem, hisz tudom, ez lehetetlen; az keserít, és az foszt meg a reménykedéstõl, hogy látom: mindenki más olyan halálosan elfogult vele szemben.
- Sírva fakadt.
- Drága unokahúgom - monda atyám -, szárogasd fel könnyeidet.
Ha a lány ártatlan, mint hiszed, nyugodtan megbízhatsz törvényeinkben s abban, hogy én mindent elkövetek, egy árnyalatnyi részrehajlás se érvényesüljön vele szemben.
NYOLCADIK FEJEZET
Tizenegyre volt kitûzve a tárgyalás, és addig még hátravolt néhány szomorú óránk.
Mivel apámnak és a család többi tagjának tanúskodnia kellett, én is velük mentem a bíróságra, s az igazságszolgáltatásnak csúfolt eljárás során mindvégig a kínok kínját álltam ki.
Mert ott most annak kellett eldõlnie, valóban az én kíváncsiságomnak és törvénytelen elgondolásaimnak köszönhetõ-e két embertársam halála, egy csupa mosoly és csupa ártatlanság kisgyermeké s a másiké, akit sokkal félelmesebb módon készültek meggyilkolni, szégyennel súlyosbítva, ami a gyilkosság iszonyúságát még emlékezetesebbé teszi.
Justine érdemes leányzó volt, s jelleme boldog életet ígért. Most azonban mindezt feledésbe boríthatja egy nemtelen sír, s ennek én leszek az okozója!
Ezerszer inkább vallottam volna magamat bûnösnek a bûnben, amivel Justine-t vádolták, de hát távol voltam, mikor a bûnt elkövették, és ha megteszem, egy õrült rohamának tartják, és mit sem segítek azon, aki miattam szenved.
Justine külsõre békés volt.
Gyászruhát viselt, s amúgy is megnyerõ arcát a szomorúság hallatlanul megszépítette.
De ártatlanságában magabiztosnak látszott, és nem reszketett, bár ezrek bámulták s gyûlölték, mert a kedvesség, amit szépsége egyébként kiváltott nézõi lelkében, ha a szörnyûségre gondoltak, amit õ állítólag elkövetett, most feledésbe merült.
És nyugodt volt, bár e nyugalmat láthatólag erõszakkal kényszerítette magára, s mert korábbi zavarát bûnössége bizonyítékául rótták fel neki, most elhatározta, hogy bátorságot mímel.
Mikor a tárgyalóterembe belépett, körülnézett, s nyomban fölfedezte, mi hol ülünk.
Mikor ránk nézett, mintha könny homályosította volna el a szemét, de gyorsan összeszedte magát, s úgy tetszett, szomorúan szeretetteli tekintete szintén bûntelenségérõl tanúskodik.
Kezdetét vette a tárgyalás, s miután az ügyész elmondta, mivel vádolják Justine-t, a tanúkat szólították.
Több különös tény esküdött össze ellene, s ez akárki hitét megrendítette volna, akinek nincs oly szilárd bizonyítéka az ártatlanságára, mint nekem.
Aznap éjjel, amikor a gyilkosságot elkövették, házon kívül volt egész éjszaka, s hajnal felé egy kofaasszony annak a helynek a közelében látta, ahol utóbb a meggyilkolt gyermek holttestét megtalálták.
Az asszony megkérdezte tõle, mit keres ott, de õ nagyon furcsán viselkedett, s felelete zavaros volt és érthetetlen.
Nyolc óra tájt tért vissza a házba, s mikor megkérdezte valaki, hol töltötte az éjszakát, azt felelte, a gyereket kereste, s aggódva érdeklõdött, hallottak-e felõle valamit.
Mikor megmutatták neki a holttestet, ideglázba esett, s napokig az ágyat nyomta.
Ezután bemutatták a képet, amelyet a szolgáló a zsebében talált, s mikor Elizabeth elcsukló hangon tanúsította, hogy ez az, amit egy órával azelõtt akasztott a gyermek nyakába, hogy az elveszett volna, a terem megtelt szörnyülködõ és felháborodott morajjal.
Ezután Justine-t szólították, hogy védekezzék.
Amint a tárgyalás elõbbre haladt, úgy változott az arca.
Sorra ült ki rá a meglepetés, a rettegés és a tehetetlen kétségbeesés.
Néha könnyeivel küszködött, de mikor azt kívánták tõle, hogy védekezzék, összeszedte erejét, s hallható, bár el-elhalkuló hangon beszélt.
- Isten a tudója - mondta -, mennyire ártatlan vagyok.
De nem áltatom magam azzal, hogy mert ezt állítom, majd fölmentenek. Ártatlanságom bizonyítékául szolgál az ellenem felsorakoztatott tények egyszerû és világos magyarázata, s remélem, hogy jellemem, amit régtõl fogva ismernek, arra indítja bíráimat, a javamra ítéljenek, ha valamely körülmény kétséges vagy gyanús.
Ezután elmondta, hogy Elizabeth engedelmével a gyilkosság estéjét egy nagynénjénél töltötte Chêne-ben, egy Genftõl mintegy mérföldnyire lévõ faluban.
Visszafelé jövet, kilenc óra tájt összetalálkozott egy férfival, aki megkérdezte, nem látta-e valahol az elveszett gyermeket.
Megriadt, s órákat töltött a gyermek keresésével, ezalatt becsukták Genf kapuit, s õ kénytelen volt éjszakára egy csûrbe behúzódni egy ismerõs tanyán, de a ház lakóit nem akaródzott fölvernie.
Az éjszaka java részét ébren töltötte. Hajnal felé, azt hiszi, alhatott néhány percet, mikor is lépteket hallott és fölriadt.
Hajnalodott, otthagyta hát menedékhelyét, s újra az öcsém keresésére indult.
Ha ott járt annak a helynek a közelében, ahol a holttestet megtalálták, arról nem tudott.
Az csöppet sem meglepõ, hogy zavartan válaszolt a kofaasszony kérdéseire, hisz álmatlanul töltötte az éjszakát, és szegény William sorsáról még nem tudott semmi biztosat.
A képre vonatkozólag nem tud semmi magyarázatot adni.
- Tudom - folytatta a boldogtalan áldozat -, ez a körülmény milyen végzetes súllyal esik ellenem latba, de akkor is képtelen vagyok megmagyarázni. És ha egyszer nem tudok róla semmit, akkor csak találgatni tudnám, milyen körülmények között kerülhetett a zsebembe.
De itt erre én sem vállalkozom.
Hiszem, nincs ellenségem a földön, abban meg egészen biztos vagyok, ha van is, nem olyan gonosz, hogy ok nélkül elpusztítana.
Vajon a gyilkos rejtette oda?
Nem tudok róla, hogy alkalma lett volna rá. Vagy ha igen, miért lopta el az ékszert, ha ilyen hamar hajlandó volt megválni tõle?
Sorsomat bíráim igazságérzetére bízom, de sokat nem remélek.
Kérem, hallgassanak meg néhány tanút a jellememre nézve, s ha az õ szavuk nem bizonyul súlyosabbnak állítólagos bûnömnél, ítéljenek el, bár tudom, ártatlanságomban üdvözülni fogok.
Több tanút is szólítottak, aki sok éve ismerte õt, s jó véleménnyel volt róla, de a félelem és az a gyûlöletes bûncselekmény, amivel Justine-t vádolták, elvette bátorságukat, s megtagadták a tanúvallomást.
Elizabeth, látván, hogy Justine kezébõl még ez az utolsó szalmaszál, csodálatos jelleme és feddhetetlen magatartása is kicsúszik, bármilyen feldúlt volt is, engedélyt kért a bíróságtól, hogy tanúvallomást tegyen.
- Én a szerencsétlen, meggyilkolt gyermek unokatestvére vagyok - mondta -, vagy inkább a nénje, mert engem is az õ szülei neveltek, s velük éltem már jóval azelõtt, hogy õ megszületett volna.
De ha azt látom, egy embertársam végveszélybe sodródik állítólagos barátai gyávasága miatt, nekem kell engedélyt kérnem rá, hogy elmondhassam, amit a jellemérõl elmondhatok.
Én jól ismerem a vádlottat.
Egy fedél alatt éltem vele egyszer öt esztendeig, azután meg majdnem két esztendeig.
Ez idõ alatt mindvégig hallatlanul szeretetre méltó és jóindulatú embernek ismertem.
Õ ápolta halálos betegségében a lehetõ legnagyobb szeretettel és gonddal Madame Frankensteint, a nagynénémet. Ezután az édesanyját szolgálta ki kimerítõ betegségében úgy, hogy az csak csodálatot válthat ki mindenkibõl, aki ismeri õt. Majd újra nagybátyám házában élt, s az egész család szerette.
Melegen ragaszkodott a gyermekhez, aki most halott, s úgy viselkedett vele, mint a legérzõbb szívû édesanya.
A magam részérõl nem habozom kijelenteni, hiába minden ellene szóló bizonyíték, szentül megbízom és hiszek makulátlan ártatlanságában.
Õ nem érezhetett kísértést ilyen tett elkövetésére. Ami azt az értéktelen csecsebecsét illeti, amely az ellene szóló legsúlyosabb bizonyíték, ha komolyan kívánja, boldogan odaajándékozom neki, annyira szerettem és becsültem õt.
Elizabeth egyszerû és megindító vallomását helyeslõ moraj követte, de ez Elizabeth nagylelkûségének szólt, s nem szolgált szegény Justine javára, sõt az általános felháborodás ezután újult erõvel fordult ellene, s a legsötétebb hálátlansággal vádolta a lányt.
Õ maga is sírva fakadt, miközben Elizabeth beszélt, de nem felelt szavaira.
Engem az egész tárgyalás végtelenül feldúlt és megkínzott, hisz hittem a lány ártatlanságában. Én tudtam, hogy az.
A démon, aki öcsémet meggyilkolta (ebben egy pillanatig nem kételkedtem), ördögi kedvében álnokul szégyenbe taszíthatja és halálba viheti ezt az ártatlan lelket is?
Mikor a közhangulatot és a bírák arcát látva megértettem, hogy ártatlan áldozatomat már el is ítélték, nem bírtam elviselni helyzetemet, s gyötrõdve kirohantam a tárgyalóterembõl.
A vádlott szenvedése nem ért föl az enyémmel. Õbelé erõt öntött ártatlanságának tudata, de az én keblemet a lelkiismeret kínjai tépték, s azok elõl nem volt menekvésem.
Egyetlen nyomorúság volt az éjszakám.
Reggel elmentem a bíróságra. Ajkam és szám száraz volt, mint a pergamen.
Nem mertem föltenni a végzetes kérdést, de ismertek, s a tisztviselõ sejtette látogatásom célját.
A szavazást megejtették. Valamennyi golyó fekete volt: Justine-t elítélték.
Még csak meg sem próbálkozom akkori érzéseim leírásával.
Korábban is tudtam, mi az irtózat, s próbáltam is megtalálni rá a megfelelõ kifejezést, de arra a szívszaggató kétségbeesésre, amelyet akkor éreztem, nem létezik szó.
A tisztviselõ, akivel beszéltem, hozzátette, hogy maga Justine is bevallotta bûnét.
- Erre - tette hozzá - voltaképpen nem is lett volna szükség, hisz az ügy napnál is világosabb volt, de akkor is örülök neki. Hisz, ami azt illeti, egyik bíránk sem ítél el szívesen senkit közvetett bizonyítékok alapján, még ha azok oly meggyõzõk is.
Ez különös és váratlan értesülés volt. Mit jelenthet ez?
Megtévesztett volna a szemem?
Vagy igazán olyan bolond lennék, amilyennek a világ akkor tartana, ha a gyanúmmal elõállnék?
Hazasiettem, s Elizabeth türelmetlenül kérdezte az eredményt.
- Elizabeth - mondtam -, a döntés az, amire talán számítottál. Inkább tíz ártatlan szenvedjen minden bíró szerint, mint hogy egyetlen bûnös is ép bõrrel megússza.
De Justine beismerõ vallomást tett.
Ez kegyetlen csapás volt szegény Elizabethnek, aki szilárdan meg volt gyõzõdve Justine ártatlanságáról.
- Ó, jaj! - kiáltotta -, hihetek-e már valaha is az emberi jóságban?
Hát Justine, akit úgy szerettem és becsültem, mint tulajdon húgomat, csak azért mosolygott oly ártatlanul, hogy eláruljon?
Hisz szelíd volt a szeme, mint aki minden kegyetlenségre és rosszra képtelen, és íme, gyilkolt!
Röviddel ezután hallottuk, a szerencsétlen áldozat arra vágyik, hogy kuzinom meglátogassa.
Atyám szerette volna, ha nem megy el hozzá, de azt mondta, az õ ítéletére és érzéseire bízza a döntést.
- Igen - mondta Elizabeth -, elmegyek, még ha bûnös is. És te, Victor, velem jössz. Egyedül nem bírok.
E látogatásra még gondolnom is kínszenvedés volt, de nem mondhattam nemet.
Beléptünk a homályos börtöncellába, s láttam, Justine ott ül a gyér szalmán a zárka túlsó sarkában. Keze bilincsben, s feje a térdén.
Mikor észrevette, hogy bejöttünk, fölállt, s amint magunkra hagytak vele, keservesen zokogva Elizabeth lábához omlott.
Kuzinom is sírt.
- Ó, Justine! - mondta.
- Miért fosztottál meg utolsó vigaszomtól?
Úgy bíztam ártatlanságodban; s bár akkor is kétségbe voltam esve, korántsem oly nyomorultul, mint most!
- Hát maguk is azt hiszik, hogy én olyan nagyon-nagyon gonosz vagyok?
Hát maguk is csatlakoztak az ellenségeimhez, hogy összetörjenek, s mint gyilkost elítéljenek?
- Hangját elfojtotta a zokogás.
- Állj fel, szegény leányom - mondta Elizabeth -, ha ártatlan vagy, miért térdepelsz?
Én nem vagyok az ellenséged, s hiába minden bizonyíték, hittem bûntelenségedben, míg azt nem hallottam, hogy te is bûnösnek vallottad magad.
Ha azt mondod, a vád hamis, hidd el, drága Justine, nincs, ami egy pillanatra is megingathatná beléd vetett bizalmamat, csak a tulajdon beismerésed.
- Vallomást tettem; de hazugság a beismerésem.
Azért tettem, hogy így nyerjek feloldozást. De ez a hazugság most minden más bûnömnél súlyosabban nyomja a szívem.
Isten bocsásson meg nekem!
Mióta elítéltek, egyre csak ostromolt a gyóntatóm. Addig fenyegetett, míg már-már magam is elhittem, hogy olyan szörnyeteg vagyok, mint amilyennek õ mond.
Kiközösítéssel fenyegetett és a pokol tüzével, ha továbbra is megátalkodottan tagadok.
Drága úrnõm, nem volt, aki erõt öntsön belém. Úgy nézett rám mindenki, mint gyalázatra és kárhozatra ítélt gonosztevõre.
Mit tehettem volna mást?
Egy rossz órámban aláírtam a hazugságot, s most vagyok csak igazán nyomorult.
- Elhallgatott, zokogott, majd folytatta: - Rettegve gondoltam rá, drága úrnõm, hogy Justine-jérõl, akit áldott nagynénje annyira becsült, s maga is szeretett, most majd elhiszi, képes olyan bûnt elkövetni, amire csak az ördög szánná rá magát.
Drága kis William!
Az áldott, drága gyermek!
Hamarosan viszontlátom a mennyekben, ahol mindannyian megtaláljuk boldogságunkat, és ez az én egyetlen vigaszom most, amikor gyalázatos halált kell halnom.
- Ó, Justine!
Bocsáss meg, ha csak egy pillanatra is, de nem bíztam benned.
Miért tettél beismerõ vallomást?
De ne szomorkodj, drága lányom.
Ne félj.
Majd én nyilatkozom. Bebizonyítom ártatlanságodat.
Könnyeimmel és imáimmal lágyítom meg ellenségeid kõszívét.
Nem fogsz meghalni!
Te, játszópajtásom, társam és húgom, nem fogsz vérpadon elpusztulni.
Nem!
Nem!
E szörnyûséget nem élném túl!
Justine szomorúan ingatta fejét.
- Nem félek meghalni - mondta. - Az a fájdalom már a múlté.
Az Úr fölemel gyöngeségemben, és bátorságot ad, hogy elviseljem a legrosszabbat.
Szomorú és keserû világot hagyok itt. És ha megõriz az emlékezetében, és úgy gondol vissza rám, mint akit ártatlanul ítéltek halálra, én belenyugszom a sorsba, ami reám vár.
Tanulja meg tõlem, drága úrnõm, türelemmel alávetni magát az Ég akaratának!
E beszélgetés során én visszahúzódtam a börtöncella egyik homályos sarkába, ahol elrejthettem a szörnyû fájdalmat, mely erõt vett rajtam.
Ez kétségbeejtõ!
Ki merne beszélni róla?
A szerencsétlen áldozat, akinek holnap át kell lépnie az élet és a halál félelmetes határvonalát, nem érezte azt, amit én, azt a keserû kínt.
Összecsikordult a fogam, s a szívem mélyébõl följajdultam.
Justine fölkapta a fejét.
Mikor látta, ki volt az, hozzám lépett, s így szólt: - Drága uram, nagyon szép, hogy meglátogatott. Remélem, nem hiszi el bûnösségemet.
Én képtelen voltam válaszolni.
- Nem, Justine - mondta Elizabeth -, õ még nálam is mélyebben meg van gyõzõdve ártatlanságodról, hisz akkor se tartott bûnösnek, mikor hírét vette a vallomásodnak.
- Szívembõl köszönöm.
Ezekben az utolsó pillanatokban mélységes mély hálát érzek azok iránt, akik ily szeretettel gondolnak rám.
Mily jólesik a magamfajta nyomorultnak a mások szeretete!
Felére csökken tõle a keserûség, s most, hogy ártatlanságomat elismerték, maga, drága úrnõm és a kuzenja, szinte úgy érzem, békében hunyhatom le a szemem.
Így próbálta a szerencsétlen, szenvedõ lány megvigasztalni önmagát és minket.
S õ meg is találta a megnyugvást, amire annyira vágyott.
De én, az igazi gyilkos úgy éreztem, soha meg nem nyugvó féreg rág a kebelemben, és se reményt, se vigaszt nem találok soha.
Elizabeth is sírt, és õ is boldogtalan volt, de hát az õ szenvedése is az ártatlanok szenvedése volt, amely, akár a hold elõtt elvonuló felhõ, az orcáját ideig-óráig elrejtheti, de a fényességét nem szennyezheti be.
De nekem a szívem közepéig hatolt a kín és a kétségbeesés. Poklot viseltem magamban, amelynek tüzét nem olthatta ki semmi.
Órák hosszat maradtunk Justine-nél, s Elizabeth csak nagyon-nagyon nehezen tudott elszakadni tõle.
- Ó, bárcsak halhatnék meg veled együtt - sírta. - Képtelen vagyok ebben a nyomorúságos világban élni!
Justine vidámságot erõltetett magára, és sikerült is nagy nehezen visszatartania keserû könnyeit.
Megölelte Elizabethet, s azt mondta, felindulását csak félig elfojtva: - Isten vele, édes úrnõm, drága Elizabethem, szeretett s egyetlen barátom. Óvja az ég, s halmozza el áldásaival. Ez legyen az utolsó balszerencse, amit el kell szenvednie!
Éljen boldogan, és tegyen boldoggá mindenkit maga körül!
És másnap Justine meghalt.
Elizabeth szívszaggató ékesszólása nem rendítette meg a bírákat azon megátalkodott meggyõzõdésükben, hogy e szent szenvedõ követte el a bûnt.
Az én szenvedélyes és felháborodott tiltakozásom éppoly kevéssé hatott rájuk.
S mikor hideg válaszaikat, nyers és érzéketlen okfejtésüket hallgattam, a már-már kimondott vallomás elnémult a számon.
Hisz ily módon csak bolondnak kiáltatnám ki magam, de a nyomorult áldozatra kiszabott ítéletet semmiképpen nem vonnák vissza.
Justine tehát gyilkosként, vérpadon végezte be életét.
A magam szívének gyötrelmeirõl Elizabeth mélységes, hangtalan fájdalmára fordultak gondolataim.
Ez is az én mûvem volt, amiként atyám bánata s a mind ez ideig oly mosolygós otthon sivár komorsága is - mindez az én háromszorosan átkozott kezem mûve!
Sírtok boldogtalanok, de fogtok még sírni ezután is!
Újra meg újra fel fog csapni gyászos jajongástok, újra meg újra fölhangzik a siratóének.
Frankenstein, fiatok és rokonotok, régtõl való szeretett barátotok, aki az utolsó csepp vérét is szívesen, örömest odaadná értetek, aki nem ismer más örömöt, csak ami a ti drága arcotokon tükrözõdik, aki ezerszer is áld titeket - miatta ontotok számlálatlan könnyeket; Frankenstein boldogabb lenne, mint remélni meri, ha a balsors ezzel véget érne, ha a pusztulás megszûnnék, míg csak a sír békéje nem követi szomorú szenvedéstek!
Imigyen szólt prófétai lelkem, mikor furdaló lelkiismerettel, iszonyodva és kétségbeesetten láttam, hogy akiket szeretek, ily meg nem érdemelten emészti a bánat William és Justine, szentségtelen mûvészetem elsõ tehetetlen áldozatainak sírja fölött.
KILENCEDIK FEJEZET
Semmi sem fájdalmasabb az emberi léleknek, mint a tétlenség és bizonyosság halott nyugalma, mely egyaránt megfosztja a reménytõl és a félelemtõl azután, hogy az események gyors egymásutánja felzaklatta érzelmeit.
Justine meghalt, õ már békében nyugodott, én azonban éltem.
A vér szabadon áramlott ereimben, de szívemet a kétségbeesés és a lelkifurdalás súlya nyomta, s azt semmi sem távolíthatta el.
Az álom kerülte szememet; bolyongtam, mint a gonosz lélek, hisz leírhatatlanul szörnyû gazságot követtem el, s hittem, még hátravannak a sokkal, de sokkal gonoszabbak.
Pedig a szívem jóságtól s az erény szeretetétõl buzgott.
Jó szándék irányított kezdettõl fogva, s szomjaztam a pillanatra, mikor szándékaimat valóra válthatom, s embertársaimnak hasznára lehetek.
Most mindez füstbe ment. A lelkiismeret nyugalma helyett, mely lehetõvé teszi, hogy az ember elégedetten tekintsen vissza a múltra, s abból merítsen új reményt, engem lelkifurdalás és bûntudat kerített hatalmába, s ragadott magával oly szörnyû gyötrelmek poklába, hogy nincs nyelv, amely azokat leírni képes lenne.
E lelkiállapot az egészségemet is emésztette, annál is inkább, mert az mind ez ideig nem állt teljesen helyre az elsõ megrázkódtatás után, amelyet elviselni kénytelen volt.
Kerültem az emberi arcokat. Számomra minden örömteli vagy elégedett hang gyötrelem volt. A magány lett egyetlen vigaszom - a mély, sötét és halálhoz hasonlatos magány.
Atyám fájdalommal figyelte kedélyem és szokásaim szemmel látható változását, s igyekezett derûs lelkiismeretébõl és bûntelen életébõl merített érvekkel erõt s bátorságot önteni belém, hogy elûzzem magamtól a felhõt, mely örökké ott feketéllett a fejem fölött.
- Gondolod, Victorom - kérdezte -, nem szenvedek magam is?
Senki sem szerethet jobban egy gyermeket, mint öcsédet én szerettem - könnyek gyûltek a szemébe, miközben ezt kimondta -, de hát nem az-e a hátramaradottak kötelessége, hogy mértéktelen gyászukon erõt véve tartózkodjanak a többiek bánatának súlyosbításától?
Ezzel az ember önmagának is tartozik. A túlzott bánat elejét veszi a javulásnak, aláássa az egészséget, s gátolja az embert napi teendõi elvégzésében, márpedig ha azokat elhanyagolja, senki sem lehet hasznos tagja a társadalomnak.
E tanács, lett légyen bármilyen bölcs, az én esetemben megfogadhatatlan volt. Hisz én lettem volna az elsõ, aki elrejti bánatát, s vigasztalja barátait, ha nem fokozza keserûségét a lelkifurdalás is.
Így hát mindössze egy kétségbeesett pillantással válaszoltam atyámnak, s igyekeztem eltûnni a szeme elõl.
Ez idõ tájt történt, hogy visszatértünk belrive-i házunkba.
E változás különösképp ínyemre volt.
Genfben tízkor bezárták a kapukat, így tíz után nem lehetett kinn maradni a tavon, s ez nagyon terhessé tette számomra az életet a város falai közt.
Most végre szabad voltam.
Miután a család többi tagja nyugovóra tért, én nemegyszer csónakba szálltam, és órákat töltöttem kinn a vízen.
Néha vitorlát bontottam, és vitettem magam a széllel. Néha meg kieveztem a tó közepére, behúztam az evezõt, s hagytam, hadd sodródjék a csónak a maga útján, s átadtam magam nyomorúságos gondolataimnak.
Olykor határozottan kísértést éreztem - ha minden békés volt körülöttem, s én voltam közel s távol az egyetlen nyugtalan lény, aki e mennyei szépségû tájon bolyongott, leszámítva néhány bõregeret vagy a békákat, amelyek harsány és szaggatott brekegését csak akkor hallottam, ha a parthoz közeledtem -, mondom, olykor határozottan kísértést éreztem, hogy belevessem magam a néma tóba, amely majd örökre összezárul fölöttem és balsorsom fölött.
De ilyenkor eszembe jutott a hõs és szenvedõ Elizabeth, akit gyöngéden szerettem, s akinek a léte elválaszthatatlanul összefonódott az enyémmel, s ez visszatartott.
És eszembe jutott apám meg életben maradt öcsém is. Szabad-e megszöknöm aljasul, s védtelenül kiszolgáltatnom õket az ördög gonosz rosszindulatának, akit én szabadítottam rájuk?
Ilyenkor keservesen sírva fakadtam, s arra vágytam, bár térne vissza lelkembe a béke, s nyújthatnék nekik vigaszt és boldogságot.
De hát ez lehetetlen.
A lelkifurdalás kioltott minden reményt.
Én voltam ez elháríthatatlan rossz szerzõje, s napról napra rettegésben éltem, nehogy a szörnyeteg, akit én teremtettem, valami újabb gonoszságot kövessen el.
Homályosan éreztem, nincs még mindennek vége, s a szörnyeteg még akkora bûnre vetemedik, hogy az szinte eltörli a múlt emlékét.
Volt mitõl félnem, amíg bármi megmaradt, amit szeretek.
Borzadályomat az ördögtõl képtelen voltam eltitkolni.
Ha csak eszembe jutott is, összecsikordult a fogam, lángot lövellt a szemem, s hevesen sóvárogtam rá, hogy elpusztítsam azt az életet, amelyet oly meggondolatlanul magam teremtettem.
Ha elgondolkodtam a bûnein és rosszindulatán, gyûlöletem és bosszúvágyam szétrobbantotta az önmérséklet határait.
Ha tudok, fölzarándokolok az Andok legmagasabb csúcsára, s onnét hajítom le õt a hegy lábához.
Vágytam rá, hogy viszontlássam, és rázúdítsam minden borzadályomat, és bosszút álljak rajta William és Justine haláláért.
Házunkat megülte a gyász.
Atyám egészségét aláásták az utóbbi szörnyû események.
Elizabeth szomorú volt s reményvesztett. Nem talált többé örömöt napi tennivalóiban. Úgy érezte, minden öröm halottaink emlékét sértené. Úgy vélte, a meggyalázott és elpusztított ártatlanságnak örök gyásszal és sírással kell adóznia.
Nem volt többé az a vidám teremtés, aki kora éveiben velem együtt járta a tó partját, s lelkesen ecsetelte a ránk váró jövõt.
Meglátogatta õt a legnagyobb bánat, mely arra rendeltetett, hogy minket a föld emlõjérõl elszakítson, s megfojtotta drága mosolyát.
- Ha elgondolkodom, drága Kuzenom - mondta -, Justine Moritz iszonyú sorsán, már nem annak látom a világot és annak mûveit, mint annak elõtte.
Régebben a rosszról és az igazságtalanságról szóló beszámolókat úgy hallgattam, mintha könyvben olvasnám, mintha régi idõkrõl szóló vagy kitalált mesék lennének. Legalábbis távolinak éreztem, amit könnyebb ésszel felfogni, mint elképzelni. De most meglátogatott minket a nyomorúság, és minden embert vérszomjas szörnyetegnek látok.
Tudom biztosan, igazságtalan vagyok.
Mindenki elhitte, hogy az a szegény lány bûnös, s ha képes lett volna olyan bûnt elkövetni, mint amiért megszenvedett, akkor õ lett volna minden emberek legalja.
Néhány drágakõ kedvéért meggyilkolni jótevõje és barátja gyermekét, akit születésétõl fogva dajkált, és látszólag úgy szeretett, mintha az övé lett volna!
Nem tudok egyetérteni azzal, hogy bárkit is megfosszanak az életétõl, de kétségtelen, egy ilyen teremtést magam is érdemtelennek ítéltem volna rá, hogy megmaradjon az emberi társadalomban.
De ártatlan volt.
Tudom, érzem, hogy ártatlan volt, te ugyanígy gondolod, s ez alátámasztja a véleményem.
De mondd, Victor, ha a hazugság ennyire hasonlíthat az igazsághoz, bízhatunk-e valaha is a boldogságban?
Úgy érzem, mintha szakadék szélén állnék, s ezernyi ember rohanna felém, csak hogy belelökjön.
Williamet is, Justine-t is megölték, s a gyilkos megmenekült. Szabadon jár-kel a világban, s talán még tisztelik is.
De még ha vérpadon kéne végeznem bûneimért, akkor sem cserélnék a nyomorulttal.
Elizabeth minden szava kínszenvedés volt számomra.
Hiszen, ha a tettet nem én követtem is el, valójában én voltam a gyilkos.
Elizabeth leolvasta arcomról a szenvedést, kedvesen megfogta a kezemet, s így szólt: - Drága barátom, meg kell végre nyugodnod.
Isten a tudója, a történtek engem is milyen mélyen érintettek, de nem tettek annyira tönkre, mint téged.
Néha belereszketek, ha látom arcodon a kétségbeesést, sõt a bosszúvágyat.
Drága Victorom, temesd el e sötét szenvedélyeket.
Gondolj a téged körülvevõ szeretteidre, akik minden reményüket beléd vetik.
Hát nincs már erõd, hogy õket boldoggá tedd?
Ah!
Amíg szeretjük egymást, amíg hívek vagyunk egymáshoz, itt, a béke és szépség földjén, a szülõföldeden, s beérlelünk minden csöndes áldást, mi zavarhatná meg a békességünket?
Még e szavai, amelyeket többre becsültem bármi kincsnél, bármi vagyonnál, még ezek sem voltak elegendõk, hogy elûzzék a szívemben ólálkodó ördögöt.
Még miközben mondta, odahúzódtam hozzá, szinte rémülten, nehogy a pusztító a közelébe férkõzvén elragadja tõlem.
Ím hát sem a gyöngéd barátság, sem a föld szépsége, sem az ég nem volt képes lelkem a keserû bánattól megváltani: még a szeretet hangja sem hatott rám.
Felhõ vett körül, amelyen semmi jótékony befolyás nem hatolt át.
A sebesült szarvas vonszolja így erõtlen lábát a bozót sûrûjébe, hogy ott, szemét a nyílvesszõre szegezve, amit belelõttek, páráját kilehelje - akárcsak jómagam.
Néha sikerült megfékeznem a komor keserûséget, amely hatalmában tartott, néha viszont szenvedélyem forgószele elsodort hazulról, hogy testem fáradságában s a helyváltoztatásban leljek némi könnyebbséget elviselhetetlen indulataim közepette.
Egy efféle indulatrohamom során hirtelen otthagytam otthonomat, és a szomszédos alpesi völgyek felé irányítottam lépteimet, s e fenséges, örökkévaló szépségû környezetben igyekeztem megfeledkezni önmagamról és - mert emberi - rövid életû bánatomról.
Vándorutam Chamounix völgye felé vitt.
Gyermekkoromban gyakran jártam erre.
Azóta azonban hat év telt el. Én emberroncs lettem, e vad és ronthatatlan táj azonban mit sem változott.
Utam elsõ részét lóháton tettem meg.
Azután öszvért béreltem, mert annak biztosabb a lépte, s jobban bírja a köves hegyi utakat.
Az idõ szép volt. Augusztus közepe táján jártunk, két hónap telt el Justine halála, e keserves korszakforduló óta, ahonnét minden fájdalmamat eredeztetem.
A kedélyemet terhelõ súly, amint egyre mélyebben és mélyebben hatoltam be az Arve szurdokába, érezhetõen könnyebbedett.
A roppant hegyek és a mindenfelõl fölibém magasodó meredek falak, a sziklák közt tomboló folyó hangja, körös-körül a vízesések robaja - mind a Mindenható roppant erejérõl vallott; s én nem féltem már, nem hajoltam meg semmi elõtt, ami kevésbé hatalmas, mint az, aki megteremtette az elemeket, uralkodik felettünk, s az õ félelmetes mezükben mutatkozik meg.
S a völgy, amint magasabbra-magasabbra hágtam, egyre fenségesebb, egyre bámulatosabb képet öltött.
Várromok ültek a meredélyek tetején. A féktelen Arve s a fák közül itt-ott kikandikáló tanyák páratlanul bájos képet nyújtottak.
De ezt hatalmasra növesztették, fenségessé tették a roppant Alpok fehéren csillogó piramisai és kupolái, melyek fölébe emelkedtek mindennek, mintha más földhöz tartoznának, ahol másfajta lények laknak.
Átkeltem Pélissier hídján, a folyó vágta szurdok kinyílt elõttem, s én elindultam fölfelé a hegyen.
Hamarosan Chamounix völgyébe értem.
E völgy még csodálatosabb és fenségesebb, ha olyan szép és festõi nincs is, mint a Servox völgye, amelyen az imént mentem át.
Ezt közvetlenül a magas és havas hegyek határolják, itt már nem lát az ember várromokat és termékeny mezõket.
Hatalmas gleccserek kúsznak az út felé. Lavina dübörgõ moraja ütötte meg a fülemet, s útját a hó pora jelezte.
A környezõ csúcsok fölött ott magaslott a fölséges és csodálatos Mont Blanc, félelmetes kupolája uralkodott a völgy fölött.
Utam során újra meg újra végigbizsergett rajtam a régen nem érzett gyönyörûség.
Az út egy-egy fordulója, egy-egy váratlanul megpillantott és fölismert hely elmúlt napjaimra emlékeztetett, s vele együtt visszatért gyermekkorom könnyû szívû vidámsága is.
Még a szél maga is vigasztalóan susogott, s az anyatermészet letörülte könnyeimet.
Majd hirtelen megszûnt a természet e jótékony hatása - azon kaptam magam, megint a gyász béklyóját viselem, s átadom magam a hiú töprengés nyomorúságának.
Aztán megsarkantyúztam az öszvért, igyekeztem a világról, félelmeimrõl, mi több, önmagamról is megfeledkezni - vagy ha nem tudtam legyõzni kétségbeesésemet, leszálltam a nyeregbõl, elvetettem magam a fûben, s rám nehezedett a keserû rettegés.
Végtére mégiscsak megérkeztem Chamounix falujába.
A törõdést, amit testem-lelkem kiállt, kimerültség követte.
Kis ideig még ott maradtam az ablakban, s néztem a Mont Blanc fölött cikázó sápadt villámokat, hallgattam az Arve harsogását, amint nagy garral ront alá.
Ez mint az altatódal hatott túlérzékeny idegeimre. Amint a fejem letettem, odaosont fölibém az álom. Éreztem közeledtét, s áldottam õt, mert feledést ád.
TIZEDIK FEJEZET
Rá következõ nap reggeltõl estig a völgyben csatangoltam.
Megálltam az Arveiron forrásainál; egy gleccserbõl fakadnak, mely lassan ereszkedik alá a hegyekbõl, hogy odalent eltorlaszolja a völgyet.
Ott voltak elõttem a hatalmas hegyek meredeken fölszökõ oldalai, a gleccser jégfala kinyúlt fölibém, itt-ott egy-egy tépett fenyõ, körös-körül Természet császár csodás tróntermének ünnepélyes csöndje, amit csak a víz csobogása tört meg, vagy egy-egy hatalmas faltöredék lezuhanása, lavinadübörgés, a felgyülemlett jég völgyhosszat visszhangzó ropogása, hisz a jégmezõ a némán munkáló örök törvények nyomán egyre csak repedezett-szakadozott, mintha roppant kezek játékszere lenne.
E magasztos, szép táj nyújtotta a legnagyobb vigaszt, amit befogadni képes voltam.
Fölemelt az érzelmek kicsinységébõl, s bár fájdalmamat nem szüntette meg, elnyomta és elzsongította.
És némileg elmémet is eltérítette azoktól a gondolatoktól, amelyeken egy hónapja rágódott már.
Este pihenni tértem. Álmaimban, szinte azt mondhatnám, fölkínálkoztak, nyomon követtek azon nagyszerû alakzatok hasonmásai, amelyeken napközben elmélkedtem.
Odagyûlt körém a makulátlan havú hegytetõ, a csillogó sziklacsúcs, a fenyõerdõ, a szurdok csupasz kõfala, a felhõk közt szárnyaló sas - körém gyûlt valahány, s rám kényszerítette a békességet.
Vajon hova lett mindez másnap reggelre, mire fölébredtem?
E sok lélekemelõ szépség mind elillant az álommal együtt, és sötét mélabú felhõzte valamennyi gondolatomat.
Ömlött az esõ, mintha dézsából öntenék, a hegycsúcsok sûrû ködbe burkolództak, s így nem láthattam roppant barátaim arcát.
De én akkor is áthatolok e párafüggönyön, s fölkeresem õket felhõs búvóhelyükön.
Mit nekem esõ és vihar?
Öszvéremet odahozták az ajtó elé, s én úgy határoztam, fölmegyek a Montanvert tetejére.
Még emlékeztem rá, milyen hatást tett elmémre, mikor elõször pillantottam meg, e félelmes és soha nem pihenõ gleccser látványa.
Magasztos mámorral töltött el, szárnyat adott lelkemnek, s a homályos világból a fény és öröm honába szárnyaltam föl.
Annak látása, ami a természetben félelmesen szép és fönséges, mindig is ünnepi érzelmeket keltett bennem, s elfeledtette velem az élet futó gondjait.
Minthogy az ösvényt jól ismertem, elhatároztam, vezetõ nélkül megyek, hisz a más jelenléte semmivé tenné a kép magányos nagyszerûségét.
A fölfelé vezetõ út meredek, de az ösvény sûrûn kanyarog, s így az ember le tudja gyõzni a hegy meredélyét.
A táj félelmesen elhagyatott.
Ezernyi helyt viseli magán a téli lavinák nyomát, kidõlt fák hevernek szerteszét a földön, némelyik elpusztult, némelyik csak meghajlott, a sziklára dõlt, vagy ferdén a többi fára.
Az ösvényt, ahogy az ember följebb jut, itt-ott hógörgeteg keresztezi, s ezeken egyre gurulnak a kövek. Az egyik közülük kiváltképp veszedelmes, mert a legkisebb nesz, egyetlen hangos szó olyan légmozgást idéz elõ, amely a beszélõt végveszélybe dönti.
A fenyõk itt nem szálasak, nem pompásak, hanem komorak, s maguk is fokozzák a táj ridegségét.
Lenéztem a völgybe. Alant sûrû köd szállt föl a folyókról, amelyek odalent futnak, s vastag koszorúként ölelik a szemben lévõ hegyeket, amelyek feje a mindenütt egyforma felhõbe vész, a fekete égrõl ömlik az esõ, s teszi még szomorúbbá a környezõ tárgyak szomorú képét.
Ó, jaj!
Miért dicsekszik az ember, hogy annyival érzékenyebb, mint az állat? Hisz ettõl az csak nélkülözhetetlenebb.
Ha a mi indítékaink csak éhségre, szomjúságra s testi vágyra korlátozódnának, majdnem szabadok lennénk, de így megindít minden szél, egy véletlen szó vagy jelenet, vagy amit e szóból kiérezni vélünk.
...nyugszunk. - Álmunk megérzi éjjelünk.
Kelünk.- Egy eszme mérget olt a napba,
érzünk, értünk, érvelünk, nevetünk,
sírunk, kínlódunk, nincs gondunk a bajra;
Ez mind csak egy! - Legyen öröm vagy bánat,
szabad az út, melyen eltávozik,
a tegnapunk nem rokona a mának,
csak az nem múlik, ami változik!1
Majdnem dél volt, mire a tetõre fölértem.
Leültem egy sziklára, amely a jégtengerre néz.
Azt is, a környezõ hegyeket is köd takarta.
Aztán a szél egyszerre fölszippantotta a felhõt, s én leereszkedtem a gleccserre.
Felülete egyenetlen, hullámzik, mint a viharos tenger, lejtése enyhe, s mély hasadékok barázdálják.
A jégmezõ alig egy mérföld széles, de majdnem két órámba telt, amíg átvágtam rajta.
A túlsó hegy egyetlen csupasz, függõleges kõszál.
Azzal a hellyel, ahol álltam a hegy oldalán, a Montanvert pontosan szemben volt, mintegy mérföldnyi távolságban. Fölötte a Mont Blanc emelkedett félelmes méltósággal.
Megmaradtam a sziklák zugában, onnét bámultam a döbbenetesen szép képet.
A jégtenger vagy inkább roppant jégfolyó meredek hegyek közt kanyargott, s ezek légies csúcsai, beszögellései fölébe szöktek.
A csúcsok jegesen sziporkáztak a nap fényében a felhõk fölött.
Korábban bánattal teli szívem már-már valami boldogságfélétõl dagadozott. Így kiáltottam fel: „Kóbor lelkek, ha igazán kóboroltok, s nem pihentek keskeny ágyatokban, adjátok meg nekem ezt a szerény boldogságot, vagy tegyetek társatokká, ragadjatok magatokkal az élet örömei közül!”
Ahogy ezt kimondtam, egyszerre egy alakot láttam közeledni hozzám, elég messze még, de emberfölötti sebességgel.
Egyre-másra ugrotta át a jég hasadékait, amelyeket én oly óvatosan kerülgettem. Ahogy közeledett, láttam, termete is meghaladja az embernagyságot.
Elfogott a rosszullét. Elködösödött a tekintetem, úgy éreztem, elalélok, de rögtön életre keltett a jeges szél.
Amint az alak közelebb került hozzám (félelmetes és iszonyú látvány!), megértettem, hogy ez az a nyomorult, akinek én adtam életet.
Reszkettem a dühtõl és irtózattól, s úgy határoztam, megvárom, aztán megvívok vele életre-halálra.
Odaért hozzám. Arca keserû kínról tanúskodott, s dacról meg rosszindulatról, s földöntúli csúfsága ezt az emberi szem számára szinte elviselhetetlenül iszonyúvá tette.
De én nemigen észleltem. Kezdetben szólni sem tudtam a haragtól és gyûlölettõl, majd magamhoz tértem, de csak hogy elárasszam dühös megvetést és undort kifejezõ szavaimmal.
- Te ördög! - kiáltottam. - Még elém mersz kerülni?
Hát nem félsz, hogy karom vad bosszúja nyomorult fejedre sújt?
Távozz, gonosz féreg!
Vagy inkább maradj, hadd tapossalak a porba!
S ó, bár képes lennék nyomorult életed kioltva föltámasztani áldozataidat, akiket oly ördögi módon gyilkoltál meg!
- Pontosan erre a fogadtatásra számítottam - mondta a démon.
- A szerencsétlent mindenki gyûlöli. Miért ne gyûlölnének hát engem, minden élõlény közt a legszerencsétlenebbet!
Még te, a teremtõm is megvetsz és eltaszítasz engem, a teremtményedet, akihez oly szoros kötelék fûz, hogy azt csak egyikünk pusztulása oldhatja föl.
Meg akarsz ölni engem.
Így mersz játszani az élettel?
Teljesítsd kötelességedet, amivel nekem tartozol, és én is teljesítem, amivel én tartozom neked és az emberiségnek.
Ha teljesíted a feltételeimet, békében hagyom õket, ha nem, addig tömöm a halál bendõjét, amíg maradék barátaid vérével el nem telik.
- Te visszataszító szörnyeteg!
Démon, aki vagy!
A pokol kínja enyhe bosszú a bûneidért.
Nyomorult ördög!
Szememre hányod, hogy megteremtettelek! Gyere hát, hadd oltsam ki a lángot, amit oly könnyelmûen föllobbantottam.
Haragom nem ismert határt. Rávetettem magam, mert hajtott mindama indulat, amely embert ember léte ellen sarkallhat.
Játszva kitért elõlem, s így szólt:
- Nyugodj meg!
Könyörgök, hallgass végig, mielõtt gyûlöleted hûséges fejemre zúdítod.
Hát nem szenvedtem eleget, hogy még te is megkísérled súlyosbítani nyomorúságomat?
Az élet, bár lehet, nem más, mint kínok halmaza, kedves nekem, s meg is fogom védeni.
Ne feledd, te alkottál erõsebbre, mint tenmagad vagy. Magasabb vagyok, mint te, s tagjaim hajlékonyabbak.
De semmi kedvem szembeszállni veled.
A te teremtményed vagyok, s ha te is eljátszod a szerepedet, én is, amit te osztottál ki rám, sõt szelíd leszek, és szót fogadok természetes uramnak és királyomnak.
Ó, Frankenstein, ne légy pártatlan máshoz, és ne taposs egyedül rám, akinek leginkább tartozol igazsággal, sõt elnézéssel és szeretettel is.
Emlékezz rá, én a teremtményed vagyok. Ádámodnak kéne lennem, de olyan vagyok, mint a bukott angyal, akit megfosztasz minden örömtõl, pedig nem is tett semmi rosszat.
Mindenütt boldogságot látok, s ebbõl csak én vagyok visszavonhatatlanul kirekesztve.
Én jót akartam, és jó voltam. A nyomorúság faragott belõlem démont.
Tégy boldoggá, s megint erényes leszek.
- Távozz tõlem!
Nem hallgatlak.
Semmi közünk egymáshoz neked meg nekem. Ellenségek vagyunk.
Távozz, vagy mérjük össze harcban az erõnket, míg egyikünk itt nem marad!
- Miként indíthatnálak meg, mondd?
Hát nincs könyörgés, ami rávenne, hogy jó szemmel nézz teremtményedre, aki a jóságodért, együttérzésedért esedezik?
Higgyél nekem, Frankenstein, én jót akartam. Lelkem szeretettõl és emberségtõl izzott, de hát nem vagyok-e magányos, nyomorultul magányos?
Te, a teremtõm iszonyodsz tõlem. Mi mást várhatnék embertársaidtól, akik nem tartoznak nekem semmivel?
Eltaszítanak és gyûlölnek.
Lakatlan hegyek és sivár gleccserek a menedékem.
Itt bujkálok már sok-sok napja. Jégbarlang a lakóhelyem, mert én vagyok egyedül, aki nem fél tõle, s mert az az egyetlen, amit az ember nem irigyel tõlem.
S ha zord az ég, örülök, mert a zord ég is jobb hozzám, mint a többi élõ.
Ha az embersokaság tudna létemrõl, azok is úgy viselkednének velem, mint te, s fölfegyverkeznének az elpusztításomra.
Hát ne gyûlöljem õket, akik iszonyodnak tõlem?
Nem kötök békét ellenségeimmel.
Nyomorult vagyok, de osztozzanak õk is nyomorúságomban.
Neked azonban módodban áll kárpótolni engem, s megszabadítanod õket a rossztól, s csak rajtad áll, hogy az ne növekedjék, s majdan ne csak téged és családodat, de ezernyi mást is elnyeljen haragjának forgószele.
Buzduljon fel benned az együttérzés, és ne dacolj velem.
Hallgasd végig a mondandómat. Ha meghallgattál, tagadj meg, vagy érezz velem érdemem szerint, amint ítéled.
Csak hallgass meg!
Az emberi törvény még a bûnösnek is megengedi, bármi véres bûnt követett el, hogy mielõtt elítélnék, védekezzék.
Ide hallgass, Frankenstein!
Engem gyilkossággal vádolsz, de te nyugodt lelkiismerettel elpusztítanál engem, a teremtményedet.
Ó, dicsõ emberi igazság!
Pedig nem is arra kérlek, hogy kímélj. Csak arra, hogy hallgass végig, aztán, ha képes vagy rá, és ha akarod, pusztítsd el a kezed alkotását.
- Miért idézel az emlékezetembe olyasmit - szóltam közbe -, aminek még a gondolatától is összeborzadok, s amit én eszeltem ki, s én hajtottam végre nyomorultul?
Átkozott legyen a nap, te iszonyú ördög, amikor te napvilágot láttál!
És átkozott - bár ezzel magamat átkozom meg - a kéz, mely megalkotott!
Te kimondhatatlanul szerencsétlenné tettél.
Magadnak köszönd, hogy nincs erõm végiggondolni, igazságos vagyok-e hozzád, vagy sem.
Távozz!
Szabadíts meg ocsmány alakod látványától.
- Megszabadítlak, teremtõm - mondta, s gyûlöletes tenyerével eltakarta a szememet. Hevesen eltaszítottam. - Így nem látod, amitõl iszonyodsz.
De meghallgatni akkor is meghallgathatsz, és részvéteddel is megajándékozhatsz.
Az erény nevében, aminek valaha birtokában voltam, követelem tõled.
Hallgasd meg történetemet. Hosszú és különös, s e hely hideg a te kényes természetednek. Gyere a kunyhóba, a hegyen.
A nap még magasan jár. Mielõtt elrejtõzne a havas meredély mögött, és egy más világra fénylene, hallani fogod történetemet, és dönthetsz.
Rajtad áll, hogy fölmentetvén az ember felebarátja legyek, s ártalmatlanul éljek, vagy embertársaid ostorává váljak, s gyors romlásba taszítsalak téged is.
Amikor ezt kimondta, elindult elõttem a jégfolyón. Én a nyomában.
Szívem teli volt, s nem feleltem neki, de útközben az érveit latolgattam, s úgy döntöttem, legalább végighallgatom.
Részint a kíváncsiságom ösztökélt, de elhatározásomhoz hozzájárult a részvétem is.
Mind ez ideig õt tartottam öcsém gyilkosának, s most mohón kívántam, hogy megerõsítse vagy cáfolja e meggyõzõdésemet.
És most elõször éreztem azt is, mi a teremtõ kötelessége teremtménye iránt, s boldoggá akartam tenni, mielõtt gonoszságát szemére lobbantanám.
Ez vett rá követelésének teljesítésére.
Átvágtunk tehát a jégen, s megmásztuk a szemben lévõ sziklát.
Hideg volt, s az esõ újra megeredt. Beléptünk a kunyhóba, a démon ujjongva, jómagam leverten és nehéz szívvel.
De beleegyeztem, hogy meghallgatom, leültem hát a tûz mellé, amit baljós társam rakott, s õ belekezdett a történetbe.
TIZENEGYEDIK FEJEZET
- Nagyon nehéz visszaemlékeznem létezésem kezdetére. E korszak valamennyi eseménye zavarosnak és határozatlannak tetszik.
A különös érzetek sokasága kerített hatalmába, láttam, tapintottam, hallottam és szagoltam egyidejûleg, és hosszú idõ telt el, amíg megtanultam különbséget tenni érzékszerveim mûködése közt.
Emlékszem, egyre erõsödõ fény nyomta az idegeimet, annyira, hogy kénytelen voltam behunyni a szemem.
Akkor sötétség hullt rám, s ez zavart, de amikor ezt érzékeltem, szememet kinyitva, gondolom most, újra rám zúdult a fény.
Jártam, s azt hiszem, lefelé mentem, mikor egyszerre rádöbbentem, az érzékleteim nagyon megváltoztak.
Korábban sötét és átlátszatlan testek vettek körül, érintésemre és tekintetemre érzéketlenek, most viszont arra jöttem rá, hogy szabadon járkálhatok, nincs az az akadály, amit át ne tudnék lépni vagy ki ne kerülhetnék.
A fény mind jobban és jobban nyomasztott, a meleg járás közben kimerített; olyan helyet kerestem, ahol árnyékban megpihenhetek.
Ingolstadt mellett, az erdõben leltem ilyet; leheveredtem a patakparton, hogy kipihenjem fáradtságomat, s ott maradtam, míg csak azt nem éreztem, éhség és szomjúság gyötör.
Ez fölriasztott félálomszerû állapotomból, s jóllaktam valami bogyóval, ami a fáról csüngött alá, vagy a fa alatt találtam, a földön.
A patak vizével csillapítottam szomjamat, aztán leheveredtem megint, és elnyomott az álom.
Mikor felébredtem, sötét volt. Fáztam, meg féltem is, szinte azt mondhatnám, ösztönösen, amiért ilyen elhagyatott helyen találtam magam.
Mielõtt a lakásodat otthagytam volna, magamra öltöttem valami ruhafélét, mert fáztam; de ez nem volt elég, hogy a hajnali harmattól megvédelmezzen.
Szegény voltam, gyámoltalan és szerencsétlen. Mivel nem ismertem, megkülönböztetni sem tudtam semmit, de azt éreztem, hogy mindenfelõl fájdalom ostromol. Leültem hát, és sírtam.
Hamarosan szelíd fény kúszott az égre, s ez jólesõ érzés volt.
Fölkaptam a fejem, s láttam, egy sugárzó valami száll föl a fák közt.
Csodálkozva bámultam.
Lassan mozgott, de megvilágította elõttem az ösvényt, s én megint nekiláttam a bogyókeresésnek.
Még fáztam, de az egyik fa alatt egy nagy köpönyegre leltem, ezt magamra borítottam, s letelepedtem a földre.
Semmi határozott gondolat nem kötötte le az elmémet. Minden zavaros volt.
Éreztem a fényt, az éhséget, a szomjúságot és a sötétséget. Számtalan hang csengett a fülembe, s mindenfelõl szagok köszöntöttek. Az egyetlen tárgy, amit meg tudtam különböztetni, a fénylõ hold volt, s én gyönyörködve függesztettem rá tekintetemet.
Jó néhányszor váltott a nap éjszakából nappalra és nappalról éjszakára, s az éjszaka pályája ugyancsak megrövidült, mire kezdtem már különbséget tenni érzet és érzet közt.
Egyre tisztábban láttam a patakot, mely ellátott itallal, s a fákat, amelyek lombja beárnyékolt.
És gyönyörûség volt fölfedeznem, hogy az a kellemes hang, mely gyakorta köszöntötte fülemet, ama szárnyas kis állatkák torkából származik, amelyek meg-megszakították a szememet érõ fényt.
Most már pontosabb képem volt a körülöttem lévõ tárgyakról, s észleltem a rám boruló fénytetõ sugárzó határvonalát is.
Néha megpróbáltam utánozni a madarak kedves énekét, de hasztalan.
Néha meg szerettem volna a magam módján kifejezni, amit érzek, de a torkomból kitörõ esetlen és tagolatlan hangok megrémítettek és elnémítottak.
A hold eltûnt az éjszakából, aztán megint fölbukkant, immár megkisebbedve, s én még akkor is ott voltam az erdõben.
Érzeteim addigra már elkülönültek, és elmém is napról napra új gondolatokat fogadott be.
Szemem hozzászokott a fényhez s a tárgyak valódi alakjának érzékeléséhez. Már meg tudtam különböztetni a bogarakat a növényektõl, sõt lassacskán egyik növényt is a másiktól.
Fölfedeztem, hogy a veréb hangja érdes, de a feketerigó meg a sárgarigó éneke bájos és igézõ.
Egy szép napon, mikor épp nagyon nyomasztott a hideg, tûzre akadtam; valami koldus csavargó hagyhatta ott, s engem elöntött a gyönyörûség soha nem tapasztalt melegétõl.
Örömömben bedugtam a kezem az eleven parázs közé, de felordítottam a fájdalomtól, s már rántottam is vissza.
Milyen különös - gondoltam -, hogy egyazon ok ily különbözõ hatást idézzen elõ!
Megvizsgáltam, mibõl származik a tûz, s örömmel fedeztem fel, hogy fából.
Gyorsan összeszedtem néhány ágat, de nedvesek voltak, s nem akartak meggyulladni.
Ez bántott, de leültem, s tovább figyeltem a tûz mûködését.
A nedves fa, amelyet odaraktam a tûz közelébe, kiszáradt, s magától lángra lobbant.
Ezen elgondolkodtam, és sorra megtapogatva a különbözõ ágakat, fölfedeztem a jelenség okát. Nekifogtam, és sok-sok fát összegyûjtöttem, hogy megszárítsam, s bõven legyen tûzrevalóm.
Aztán beesteledett, s az éjszakával együtt megjött az álom is, és én nagyon féltem, hogy majd kialszik a tüzem.
Gondosan megraktam hát száraz fával és száraz avarral, s arra nedves ágakat tettem; s csak akkor terítettem le köpönyegemet a földre, s tértem nyugovóra.
Reggel, ébredés után az volt az elsõ dolgom, hogy megnézzem a tüzet.
Kitakartam, s az enyhe szellõ nyomban lángra lobbantotta.
Ezt is megfigyeltem, ágakból legyezõt fabrikáltam, s ez akkor is életre keltette a parazsat, ha már kis híján kihunyt.
Aztán megint éjszaka lett, s én örömmel fedeztem fel, hogy a tûz nemcsak meleget ad, hanem fényt is, s e fölfedezett elem hasznomra lehet táplálkozásomban is; a vándorok ugyanis otthagytak némi ételmaradékot, s én rájöttem, az meg van sütve, és sokkal ízletesebb, mint a bogyó, amit a fákról szedek.
Megpróbáltam tehát az élelmemet én is ugyanúgy, eleven parázsra rátéve elkészíteni.
Úgy találtam, hogy a bogyót ez elrontja, de a gyökér sokkal jobb lesz tõle.
Az élelemnek azonban szûkében voltam, s olykor egész nap hiába kutattam pár szem makk után, amivel megenyhítem kínzó éhségemet.
Ez vett rá, hogy otthagyjam a helyet, ahol addig laktam, s olyat keressek, ahol azt a néhány szükségletemet, amelyet eddig kitapasztaltam, könnyebben kielégíthetem.
Nagyon fájlaltam a tûz hiányát, amire véletlenségbõl tettem szert, s nem tudtam, miként pótolhatnám.
Órákat töprengtem komoly gondban, mi módon oldhatnám meg ezt a nehézséget, de végül kénytelen voltam lemondani róla, hogy magammal vigyem, beburkolóztam hát köpönyegembe, s elindultam az erdõn át a lemenõ nap irányába.
Három napig bolyongtam, míg végül nyílt vidékre akadtam.
Elõtte való éjjel nagy havazás volt, s a mezõk mind egyformán fehérlettek. A kép vigasztalan volt, s úgy találtam, lábam megdermed a földet eltakaró hideg és nedves anyagban.
Reggel hét óra lehetett, s én nagyon vágytam már élelem és fedél után. Nagy sokára egy emelkedõ tetején kalyibát pillantottam meg, ami kétségtelenül egy pásztorember menedékéül szolgált.
Ez számomra új látvány volt, tehát kíváncsian megvizsgáltam.
Mivel az ajtót nyitva találtam, beléptem.
Egy öregember ült benn a tûz mellett, amelyen épp a reggelijét készítette.
A zajra megfordult, észrevett, felsikoltott, elhagyta a kunyhót, s futásnak eredt a mezõn, olyan gyorsan, hogy az ilyen elerõtlenedett öregembertõl szinte hihetetlennek tetszett.
Külleme, mely minden mástól eltért, amit eddig láttam, s a menekülése némileg meglepett.
A kalyiba belseje ámulatba ejtett. Ide nem hatolt be az esõ meg a hó; a talaj száraz volt, és éppoly csodálatos, isteni menedékhelynek tetszett, mint pandemónium a pokol démonainak a tûztóban elszenvedett gyötrelmeik után.
Mohón befaltam a pásztor reggelijének maradványait, a kenyeret, sajtot, tejet és bort. Ez utóbbi azonban nem ízlett.
Majd elnyomott a fáradtság, ledõltem a szalmára, és elaludtam.
Mire fölébredtem, már délre járt, fehéren sziporkázott a föld a nap fényében, amelynek melegétõl indíttatva elhatároztam, folytatom utamat. A paraszt reggelijének maradványát egy ott talált tarisznyába raktam, fölkerekedtem, s órák hosszat gyalogoltam a földeken át, míg napnyugtára egy faluba nem értem.
Hogy azt én milyen csodálatosnak láttam!
Sorra megcsodáltam a pompás épületeket, a nagyobb parasztházakat, sõt még a kunyhókat is.
A zöldség a kertben, a tej, a sajt, amit egyik-másik parasztház ablakában láttam, fölgerjesztette az étvágyamat.
Betértem az egyik legszebb parasztházba, de alig tettem be a lábam az ajtón, a gyerekek visongva futásnak eredtek, s egy asszony elájult.
Felbolydult az egész falu. Volt, aki menekült, volt, aki rám támadt, s ez így ment, míg csak a kövektõl és más hozzám vágott tárgyaktól kéken-zölden és sajgó tagokkal vissza nem menekültem a mezõre, s ott félelmemben menedéket nem kerestem egy alacsony és csupasz kunyhóban, amely a faluban látott palotákhoz képest ugyancsak nyomorultul festett.
E kunyhó azonban a szomszédos, takaros és kellemes külsejû tanyához tapadt, ahova legutóbb szerzett tapasztalataim alapján, amelyeknek ugyancsak megfizettem az árát, nem mertem betérni.
Menedékhelyem fából épült, de oly alacsonyra, hogy fölegyenesedni is alig tudtam benne.
Padlója nem volt, föld volt az alja, de az legalább száraz, s bár a szél számtalan résen fújt befelé, én megfelelõ menedéknek véltem a hó és az esõ ellen.
Ide húzódtam hát vissza, s boldogan feküdtem le, mert fedél volt a fejem fölött, mely megóv az évszak kegyetlenségétõl, s mi több, az emberek barbárságától.
Pirkadatkor kikúsztam az ólamból, hogy szemügyre vegyem a szomszédos tanyát, s eldöntsem, itt maradhatok-e a szálláson, amit leltem.
Menedékem a tanyaház hátához támaszkodott, s az egyik oldalán egy disznóól, a másik oldalán egy tiszta vizû tavacska határolta.
Egy helyt nyitva volt, ott kúsztam én be, de most minden rését beraktam fával, kõvel, nehogy észrevegyenek, de csak annyira, hogy ha menekülnöm kell, kiférjek. Ami fény behatolt, az a szomszédos disznóólon át hatolt be, de nekem ennyi is elég volt.
Miután ily módon mindent elrendeztem, s a földet beszórtam tiszta szalmával, visszahúzódtam, mert a távolban megpillantottam egy emberalakot, s még nagyon is jól emlékeztem rá, az este milyen elbánásban volt részem, mikor bizalmamban az ember kezére adtam magam.
Elõbb azonban, hogy aznapra legyen mit ennem, még elcsentem egy fekete cipót s egy csészét, mert kényelmesebb volt a menedékem mellett elfolyó vizet abból innom, mint a tenyerembõl.
A talaj szintje odabent valamivel magasabb volt, mint kint, így teljesen száraz maradt, s a tanya kéményének közelsége a kunyhót elviselhetõen meleggé tette.
Miután így elláttam magam, elhatároztam, itt maradok az ólban, míg csak nem történik valami, ami a szándékom megváltoztatására késztet.
Ez szinte maga volt a paradicsom korábbi lakóhelyemhez, a nyirkos talajú, sivár erdõséghez képest, ahol esõt szemeteltek az ágak.
Jóízûen megettem reggelimet, s épp el akartam távolítani egy deszkát, hogy vizet merjek, mikor lépteket hallottam, s egy résen kikandikálva fiatal teremtést pillantottam meg, sajtárral a fején, amint ott megy el az ólam elõtt.
A lány fiatal volt, és viselkedése szelíd, nem olyan, mint a többi tanyasi cselédlányé, akivel azóta találkoztam.
Öltözéke azonban szegényes; durva kék szoknyát viselt s vászonujjast, mást nem is. Szõke haja varkocsba volt fonva, de nem viselt benne semmi díszt. Türelmesnek látszott, de szomorúnak.
Elvesztettem szem elõl, de mintegy negyedóra múlva visszatért, fején a sajtárral, mely most félig volt tejjel.
A teher láthatólag nem esett nehezére, s ahogy ment, összetalálkozott egy fiatalemberrel, akinek az arca még mélyebb csüggedést tükrözött.
Néhány szomorú szót váltottak, a fiú elvette a sajtárt a lány fejérõl, s õ vitte be a tanyára.
A lány utánament, s eltûntek.
Egyszerre megint megláttam a fiatalembert, most valami szerszám volt a kezében, a mezõn vágott át a tanya mögött, s a lány is dolgozott, hol benn a házban, hol az udvaron.
Amikor lakóhelyemet jobban szemügyre vettem, fölfedeztem, hogy eredetileg a tanyaépület egyik ablakához épült, de az ablakszemeket deszkával szegezték be.
Az egyik deszkán apró, szinte észrevehetetlen rést találtam, amelyen azonban épp be tudtam kandikálni.
A rés mögött egy kicsi szobát láttam, meszelt falút és tisztát, amelyben azonban alig volt bútor.
A sarokban, a kis tûzhely mellett öregember ült, fejét szomorúan a kezébe hajtva.
A fiatal lány takarított, de egyszer csak kivett valamit egy fiókból, odaült az öregember mellé, és öltögetni kezdett, az öreg meg felvett egy szerszámot, és játszani kezdett rajta, s az szebb hangot adott ki, mint a pacsirta vagy a feketerigó.
Szép látvány volt ez, még nekem, nyomorultnak is, aki eddig semmi szépet nem láttam életemben.
Az öregember ezüst haja és jóságos arca tiszteletet keltett bennem, a lány szelíd viselkedése meg szeretetet.
Az öreg szomorú, szép dallamot játszott, ami, láttam, könnyeket csal társnõje szemébe, de az öreg ügyet se vetett rá mindaddig, míg a lány hallhatóan nem zokogott. Ekkor pár szót szólt a szõke lánynak, az letette a munkáját, s odatérdelt az öreg elébe.
Az öreg fölemelte, s oly nyájasan és szeretettel mosolygott rá, hogy engem elöntött valami furcsa és mindennél erõsebb érzés. Fájdalom és gyönyörûség keveredett benne, olyasmi, amit még sose tapasztaltam, sem éhségemben, se fáztomban, se tûz mellett, sem jóllakva, elhúzódtam hát az ablaktól, mert képtelen voltam ezt elviselni.
Ezután hamarosan visszatért a fiatalember, a vállán egy terü fával.
A lány kint várta a kapuban, lesegítette terhét, bevitt egypár hasáb fát a házba, s rárakta a tûzre. Aztán mindketten bementek a tanyaépület egy zugába, s a fiatalember jókora cipót s egy darab sajtot vett elõ.
A lányon látszott, hogy örül, bement a kertbe néhány gyökérért és növényért, ezeket vízbe rakta, és föltette a tûzre.
Ezután folytatta a munkáját, a fiatalember meg kiment a kertbe, és gyökereket ásott s huzigált ki.
Ezt csinálta vagy egy óra hosszat, aztán a fiatal lány csatlakozott hozzá, s bementek a tanyaházba.
Az öregember eddig csak töprengett, de a fiatalok jöttén kissé fölvidult, s együtt leültek enni.
Az ételnek gyorsan a végére értek.
A fiatal lány megint csak benn a tanyán rendezkedett. Az öreg a fiatalember karjára támaszkodva kiment a tanya elé pár percre, napozni.
Szebb talán nincs is, mint e két páratlan teremtés ellentéte.
Az egyik öreg volt, a haja ezüstös, arcáról sugárzott a jóság és szeretet. A fiatalember karcsú, hajlékony, arcvonásai finoman részarányosak; szeme és tartása mégis mélységesen szomorú és csüggedt.
Az öregember ezután betért a házba, a fiatal meg, ez alkalommal más szerszámmal, mint amit reggel használt, megint a mezõre irányította lépteit.
Hamarosan besötétedett, de végtelen csodálkozásomra a tanya lakói gyertyák segítségével meg tudták hosszabbítani a világosságot, s boldogan fedeztem föl, hogy a napnyugta nem vet véget az örömömnek, amit emberi szomszédaim szemlélése jelent.
Este a fiatal lány és a társa több mindent csinált, amit nem értettem, az öreg azonban elõvette a szerszámot, mely most is ugyanolyan isteni hangokat adott ki, mint reggel, amikor annyira elbûvölt.
Mikor õ abbahagyta, a fiatalember kezdett el, nem játszani, hanem olyan hangokat kiadni, amelyek egyhangúságukban nem hasonlítottak sem az öregember szerszámjának harmóniájához, sem a madarak énekéhez. Azóta tudom már, hogy hangosan olvasott, de akkor még semmit sem tudtam a szavak vagy betûk tudományáról.
A család, miután egy ideig ily módon foglalatoskodott, kioltotta a fényt, s visszavonult, feltevésem szerint pihenni.
TIZENKETTEDIK FEJEZET
Én csak feküdtem a szalmán, de nem tudtam elaludni.
A nap eseményei jártak az eszemben.
Legjobban ezeknek az embereknek a szelídsége lepett meg, nagyon szerettem volna csatlakozni hozzájuk, de nem mertem.
Túlságosan is jól emlékeztem még, miként bántak el velem elõzõ nap a barbár falusiak, s úgy döntöttem, bármit tartok is helyesnek a jövõben a magatartásomra nézve, most mindenesetre némán meghúzódom az ólban, figyelek, s igyekszem kideríteni az indítóokokat, amelyek a tetteiket meghatározzák.
A tanya lakói másnap már napkelte elõtt fönn voltak.
A fiatal nõ a tanyán tett-vett, elkészítette a reggelit, a fiatalember meg az elsõ étkezés után elment.
Ez a nap ugyanúgy telt, mint az elõzõ.
A fiatalember a kapun kívül foglalatoskodott, a lány meg benn talált magának elfoglaltságot.
Az öregember, akirõl hamarosan megállapítottam, hogy vak, vagy elmélkedéssel múlatta az órákat, vagy a szerszámján játszott.
Nagyobb szeretettel és tisztelettel már nem lehet valakit körülvenni, mint amit a két fiatal tanúsított tiszteletre méltó társa iránt.
Minden kis szolgálatot meleg gyöngédséggel végeztek el körülötte, s õ ezt jóságos mosollyal viszonozta.
De nem voltak teljesen boldogok.
A fiatalember és a társa olykor félrehúzódott, s ilyenkor mintha sírtak volna.
Nem láttam okát boldogtalanságuknak, de mélységesen sajnáltam õket.
Ha ilyen gyönyörû két ember is lehet szerencsétlen, akkor nem is olyan különös, ha én, a tökéletlen és magányos lény olyan nyomorult vagyok.
De miért boldogtalanok ezek a szelíd lelkek?
Gyönyörû a házuk (az én szememben az volt), s megvan minden kényelmük. Van tüzük, aminél melegedhetnek, ha fáznak, s van ízletes ennivalójuk, ha éhesek. Pompás ruhát viselnek, s ami annál is több, élvezhetik egymás társaságát és beszédét, s mindennap nyájas, szeretõ pillantásokat válthatnak.
Akkor meg mit jelentenek a könnyeik?
Valóban fájdalmat fejeznek ki?
Kezdetben nem találtam választ e kérdésekre, de a szakadatlan figyelés és az idõ sok mindent megmagyarázott, ami kezdetben talányos volt.
Jó idõ telt el, amíg fölfedeztem a szeretetre méltó család szomorúságának egyik okát. A szegénység volt az, s e rosszat nyomasztó mértékben megszenvedték.
Más táplálékuk nem volt, csak a zöldség, amit a kertjük termett, s egyetlen tehenük teje, márpedig a tehén így télidõben nagyon keveset adott, mert gazdái alig tudtak annyi takarmányt elõteremteni, hogy életben tartsák.
Azt hiszem, gyakran voltak kénytelenek kiállni az éhség sajgó gyötrelmeit, kiváltképp a tanya két fiatal lakója, mert többször is láttam, odateszik az ételt az öregember elé, de maguknak nem tartanak meg semmit.
E jóság nagyon meghatott.
Hozzászoktam, hogy éjszakánként, mert nekem is ennem kellett valamit, megdézsmáljam a készletüket, de attól kezdve, hogy rádöbbentem, fájdalmat okozok vele a tanya lakóinak, tartózkodtam tõle, s a szomszédos erdõben gyûjtött bogyókkal, magvakkal és gyökerekkel vertem el az éhem.
Fölfedeztem még valamit, amivel könnyíthetek a munkájukon.
Rájöttem, a fiatalember a nap nagy részét azzal tölti, hogy fát gyûjt a családi tûzhelyre. Éjszakánként tehát megesett, hogy fogtam a szerszámot, amelynek használatát hamarosan elsajátítottam, s annyi tûzifát hordtam haza, amennyi napokra elegendõ.
Emlékszem, elsõ alkalommal a fiatal nõ, mikor reggel ajtót nyitott, láthatólag meglepõdött a kint fölhalmozott rengeteg fa láttán.
Fennhangon szólt valamit, a fiatalember csatlakozott hozzá, s õ is hangot adott a meglepetésének.
Örömmel észleltem, hogy aznap nem megy ki az erdõbe, hanem az idejét a ház körül, a kertben dolgozgatva tölti.
Fokról fokra ennél nagyobb fölfedezéseket is tettem.
Rájöttem például, hogy ezek az emberek tapasztalataikat és érzelmeiket tagolt hangok segítségével közlik egymással.
Észleltem, a szavak, amelyeket kiejtenek, olykor fájdalmat, olykor örömöt okoznak, mosolyt vagy szomorúságot keltenek annak lelkében vagy arcán, aki hallja õket.
Ez igazán isteni tudomány volt, s én égtem a vágytól, hogy elsajátítsam.
De valahányszor erre kísérletet tettem, az mindig kudarcba fulladt.
Az õ beszédük gyors volt, s a szavaknak, amelyeket kiejtettek, semmi látható közük a körülöttünk lévõ tárgyakhoz, s így nem találtam nyomot, amelyen elindulva megfejthettem volna jelentésük titkát.
Nagy-nagy figyelem árán s több holdforduló ideje alatt, amit az ólamban töltöttem, sikerült fölismernem azokat a neveket, amelyeket a beszélgetésükben elõforduló leggyakoribb tárgyaknak adtak: azonosítottam és megtanultam, teszem azt, a tûz, tej, kenyér és fa szavakat.
Azonkívül megtanultam a tanya lakóinak nevét is.
A fiatalembernek és a társnõjének külön-külön több neve is volt, az öregembernek azonban csak egy: apa.
A lányt hol húgomnak, hol Agathának szólították, a fiatalembert hol Felixnek, hol bátyámnak, hol fiamnak.
El sem tudom mondani, mekkora öröm volt, amikor sikerült megfejtenem e hangok jelentését, s hogy ki is tudtam ejteni õket.
Ezenkívül több más szót is megkülönböztettem egymástól, de sem megérteni, sem alkalmazni nem tudtam õket, így például ezeket: jó, drága, boldogtalan.
Ezzel telt a telem.
A tanya lakóit szelíd modoruk és szépségük nagyon megszerettette velem. Ha õk szomorúak voltak, én is elcsüggedtem. Ha fölvidultak, osztoztam a vígságukban.
Rajtuk kívül alig láttam emberi lényt, s ha történetesen be is állított valaki a tanyára, hangos modora és durva kiáltása csak annál inkább ráébresztett barátaim felsõbbségére.
Az öregember, azt láttam, nemegyszer próbált bátorságot önteni a fiatalokba, s néha kifejezetten azért szólította õket, hogy elûzze mélabújukat.
Ilyenkor vidáman beszélt hozzájuk, s arcának jósága még nekem is örömet szerzett.
Agatha tisztelettel hallgatta, szeme néha megtelt könnyel, amit igyekezett észrevétlen fölszárogatni, de általában úgy találtam, hogy miután apja intelmeit végighallgatta, arca is, hangja is fölvidult.
Ám nem úgy Felixé.
Õ volt hármuk közül mindig a legszomorúbb. S még az én gyakorlatlan szemem is észrevette, jobban szenved, mint szerettei.
De ha arca szomorúbb volt is, hangja, fõleg ha az öregemberhez szólt, vidámabb a húgáénál.
Számtalan példát tudnék mondani, amely, bármily kicsiség is, híven tükrözi a tanya szeretetre méltó lakóinak jellemét.
Felix a legnagyobb szegénység és szûkölködés közepette is örömmel vitte húgának az elsõ kis fehér virágot, amely kikandikált a hó alól.
Kora reggel, mielõtt húga fölkelt volna, Felix eltakarította a havat, mely eltorlaszolta az istállóhoz vezetõ ösvényt, vizet hozott a kútról, behordta a fát a kamrából, amelyet, mindig megújuló meglepetésükre, valamely láthatatlan kéz újra meg újra megrakott tûzifával.
Napközben Felix, azt hiszem, egy szomszédos gazdánál dolgozott, mert gyakran megesett, hogy elment hazulról, és nem is jött haza vacsoráig, de fát ilyenkor nem hozott.
Máskor meg a kertben foglalatoskodott, de az ilyen fagyos idõben sok tennivalója nem akadt, így inkább felolvasott az öregembernek és Agathának.
Ez a felolvasás kezdetben hallatlanul zavarba ejtett, de fokról fokra fölfedeztem, olvasás közben ugyanazokat a hangokat ejti ki, mint amikor beszél.
Ebbõl arra következtettem, a papíron kimondható jeleket talál, s ezeket megérti, fellobbant hát bennem is a vágy, hogy magam is megértsem õket. De miként lett volna ez lehetséges, ha még a hangokat sem értettem, amelyeket jelölnek?
Szépen fejlõdtem ugyan e tudományban, de ahhoz nem eléggé, hogy bármi beszélgetést, bár elmém minden erejét erre szenteltem, követni tudtam volna. Azt ugyanis könnyû volt felfognom, hogy bármennyire szeretném fölfedni ottlétemet a tanya lakói elõtt, ezt meg sem szabad kísérelnem, míg el nem sajátítom a nyelvüket; e tudás birtokában talán rá tudom venni õket, nézzék el alakom torz voltát, amelyre szakadatlanul figyelmeztetett a közöttünk lévõ szemmel látható különbség.
Megcsodáltam a tanya lakóinak tökéletes alakját - kecsességüket, szépségüket, finom arcvonásaikat -, s megrémültem, ha magamat vettem szemügyre a tavacska vizében!
Elõször visszariadtam, képtelen voltam elhinni, valóban az én képemet veri vissza a víztükör, ám mikor meggyõzõdtem róla, hogy valóban én vagyok az a szörnyeteg, keserûen, halálosan elcsüggedtem.
Ó, jaj!
Pedig még nem is tudtam, nyomorúságosan torz voltom milyen végzetes következményekkel jár.
Ahogy a nap melegebbé vált, s a napvilág hosszabbá, eltûnt a hó, s én megpillantottam a csupasz fákat meg a fekete földet.
Ettõl kezdve Felixnek több elfoglaltsága akadt, megszûntek a fenyegetõ éhség szívszaggató jelei.
Élelmük, mint utóbb megtanultam, egyszerû volt, de tápláló; s most már volt belõle elegendõ.
Több újfajta növény nõtt ki a földbõl, ezeket elkészítették, s az évszak elõrehaladásával megszaporodtak a jólét jelei.
Az öregember a fia karján délidõben naponta sétát tett, már ha éppen nem esett az esõ, mert megtanultam, hogy ha az égbõl ömlik a víz, azt úgy mondják.
Pedig ez gyakran elõfordult, noha a hegyi szél gyorsan megszárította a földet, s az évszak sokkal kellemesebbé vált, mint azelõtt volt.
Életmódom az ólban nem változott.
Reggel a tanya lakóinak jövés-menését lestem, s mikor egyik erre, másik arra elment a dolga után, aludtam egyet. A nap hátralévõ részét megint barátaim figyelésével töltöttem.
Mikor õk nyugovóra tértek, ha holdfényes volt az éjszaka, vagy felhõtlen tisztán ragyogtak a csillagok, kimentem az erdõbe, megszedtem a magam élelmét, és tûzifát gyûjtöttem a háznak.
Visszatértem után, ha kellett, elhánytam a havat az ösvényrõl, s elvégeztem azokat a tennivalókat, amelyeket Felixtõl sikerült ellesnem.
Utóbb megfigyeltem, hogy a láthatatlan kéz munkálkodását nagy csodálkozással vették tudomásul, s hallottam, ilyenkor azt mondják: jó szellem meg csoda, de nem értettem e szavak jelentését.
Gondolataim egyre élénkültek, s nagyon vágytam már fölfedezni e gyönyörû teremtmények érzéseit és tetteinek indítékait. Az is nagyon izgatott, hogy Felix miért látszik oly szerencsétlennek, s Agatha miért oly szomorú.
Azt hittem (én szerencsétlen bolond!), majd még módomban áll visszaadni ezeknek az érdemes embereknek a jókedvét.
Ha aludtam, vagy másutt jártam, akkor is ott lebegett elõttem a tiszteletre méltó vak apa, a szelíd Agatha és a derék Felix képe.
Mint felsõbbrendû lényekre, akik majd jövendõ sorsom döntõbírái lesznek, néztem föl rájuk.
Képzeletemben ezerszer is megalkottam a képét, miként mutatkozom meg elõttük, s õk hogyan fogadnak.
Elképzeltem, mint borzadnak tõlem, míg csak szelíd viselkedésemmel és békítõ szavaimmal el nem nyerem kezdetben a szívességüket, utóbb a szeretetüket is.
E gondolatok fölvillanyoztak, s arra ösztökéltek, hogy újult erõvel lássak hozzá a beszéd mûvészetének elsajátításához.
Szerveim durvák voltak, de alkalmazkodók, s bár hangom korántsem hasonlított az õ lágy hangjukhoz, már elfogadható könnyedséggel ejtettem azokat a szavakat, amelyeket megértettem.
Olyan volt ez, mint a különbség az öleb és a szamár között: a szelíd szamár, ha durva is a modora, mindenképpen jót akar, és kétségtelenül jobb bánásmódot érdemelne, mint szidalmat és ütleget.
A tavasz langymelege és a kellemes záporok megváltoztatták a föld képét.
A férfiak, akik e változás elõtt mintha barlangban rejtõztek volna, most szétszóródtak, és a föld mûvelésének különféle tennivalóival foglalatoskodtak.
A madarak is vidámabban daloltak, és sorra pattantak ki a rügyek a fákon.
Boldog, boldog föld!
Istenekhez méltó lakhely, mely nem is oly régen még sivár volt, nyirkos és egészségtelen.
Kedélyemet fölvidította a bûvös természet. A múlt kitörlõdött emlékezetembõl, a jelen derûs volt, s a jövõt a remény s az öröm sejtelme aranyozta be fényes sugarával.
TIZENHARMADIK FEJEZET
S most hamarosan történetem meghatóbb részéhez érek.
Beszámolok bizonyos eseményekrõl, amelyek oly érzéseket keltettek bennem, hogy hatásukra megszûntem az lenni, aki voltam, s azzá lettem, aki vagyok.
Rohamosan tavaszodott. Az idõ gyönyörû lett, az ég felhõtlen.
Meglepetten láttam, ami korábban sivár volt és komor, az most virágba borult, és csodaszépen zöldellt.
Érzékeim fölfrissültek, jólesett nekik az ezernyi pompás illat s ezernyi gyönyörû látvány.
E szép napok egyikén történt, amikor tanyai barátaim épp a munka fáradalmát pihenték - az öregember gitározott, s gyermekei a játékát hallgatták -, azt vettem észre, Felix arca kimondhatatlanul mélabús. Föl-fölsóhajtott, s mikor apja abbahagyta a játékot, viselkedésébõl arra következtettem, Felixtõl szomorúsága okát kérdi.
Felix vidám hangon válaszolt, az öreg tovább muzsikált, ám egyszerre kopogtak az ajtón.
Egy hölgy érkezett lóháton, s egy parasztember, a vezetõje.
A hölgy fekete ruhát viselt, s arcán sûrû, fekete fátylat.
Agatha kérdezett tõle valamit, s az idegen válasza egyetlen, bájosan ejtett szó volt, Felix neve.
Hangja muzsikált, de nem úgy, mint barátaim bármelyikéé.
A szót meghallván, Felix odasietett a hölgyhöz, s az, mikor meglátta õt, fölvetette fátylát, s én megpillantottam angyali szépségû és kifejezésû arcát.
Különösmód fésült haja hollófekete volt és csillogó. Szeme fekete, de szelíd, bár eleven. Vonásai szabályosak, bõre csodálatosan tiszta, arca bájosan rózsás.
Felixnek mintha eszét vette volna az öröm, mikor õt meglátta, a szomorúságnak még a nyoma is eltûnt az arcáról, s az nyomban olyan mámoros boldogságot fejezett ki, amilyenre aligha hittem volna képesnek. Szeme csillogott, arca kipirult a boldogságtól, s ugyanolyan szépnek láttam, mint az idegent.
Mintha azt más érzelmek illették volna meg; gyönyörû szemébõl kicsordult néhány csepp könny, Felix felé nyújtotta kezét, õ elragadtatva megcsókolta, s amennyire ki tudtam venni, az õ édes arab leánykájának szólította.
A lány láthatólag nem értette, de mosolygott.
Felix elbocsátotta a vezetõt, lesegítette a lányt a nyeregbõl, és bekísérte a házba.
A fiatalember és az apja néhány szót váltott, az idegen hölgy odatérdelt az öregember elé, s kezet akart csókolni neki, de õ fölemelte, s szeretettel magához ölelte.
Hamarosan észrevettem, hogy bár az idegen is tagolt hangokat ad ki, s nyilvánvalóan megvan a maga nyelve, sem õ nem érti a tanya lakóit, sem azok õt.
A kezükkel mutogattak, s ezt nem értettem, de azt láttam, az idegen jelenléte boldogsággal tölti el a tanyát, s úgy ûzi el a szomorúságot, ahogy a nap szippantja föl a reggeli ködöt.
Felix kiváltképp boldognak látszott, s örömteli mosollyal üdvözölte az õ arab leánykáját.
Agatha, az örök szelíd Agatha kezet csókolt a bájos idegennek, s a bátyjára mutatva, úgy néztem, azt jelezte: az boldogtalan volt, míg az idegen meg nem jött.
Órák teltek el így, miközben õk, az arcukról ítélve, nagyon vígan voltak, de hogy miért, azt nem értettem.
Egyszerre megvilágosodott elõttem, amikor az idegen újra meg újra utánuk mondott bizonyos hangokat, hogy megpróbálják megtanítani a maguk nyelvére, s az jutott eszembe, ennek magam is hasznát vehetném.
Az idegen mintegy húsz szót megtanult az elsõ leckén, természetesen elsõsorban olyanokat, amelyeket magam is értettem már, de a többi az én számomra is új volt.
Ahogy beesteledett, Agatha meg az arab lány hamar nyugovóra tért.
Felix, mikor elváltak, megcsókolta az idegen kezét, s azt mondta: „Jó éjt, édes Safie.”
De õ még soká fennmaradt, az apjával beszélgetett; s abból, hogy gyakran emlegették a hölgy nevét, arra következtettem, õ volt beszélgetésük tárgya.
Égtem a vágytól, hogy megértsem õket, minden igyekezetemmel ezen voltam, de arra kellett rájönnöm, ez teljességgel lehetetlen.
Másnap reggel Felix kiment dolgozni, s miután Agatha végzett szokásos tennivalóival, az arab lány odaült az öregember lábához, és gitárját elvevén oly bûvöletesen szép dallamokat játszott, hogy a gyönyörûségtõl egyszeriben kiszaladt a könnyem.
Énekelt is, és hangja oly gazdagon áradt, csapott fel, s halkult el újra, mint a fülemüléé az erdõn.
Mikor befejezte, átadta a gitárt Agathának, aki elõször vonakodott azt elfogadni.
Aztán eljátszott egy egyszerû dalt, és kellemes hangon énekelt, de korántsem oly csodaszépen, mint az idegen.
Az öregemberen látszott, el van ragadtatva, mondott néhány szót, amit Agatha megpróbált Safie-val megértetni; én úgy láttam, azt akarta kifejezni velük, hogy Safie mennyei élvezetet szerzett neki a muzsikájával.
A napok ezután is éppoly békésen teltek, mint ez idáig, az egyetlen változás az volt, hogy barátaim arcán öröm váltotta fel a szomorúságot.
Safie mindig vidám volt és boldog. Gyorsan haladt a nyelvben - akárcsak vele együtt én -; két hónap múltán már majd minden szót megértettem, amit kiejtettek.
Idõközben a fekete földet belepte a sok növény, s a zöld lejtõket számtalan virág tarkította, édes illatú és édes a szemnek, megannyi sápadt fénnyel ragyogó csillag a holdvilágos erdõn. A nap melegebb lett, az éjszakák derûsek és balzsamosak, s éjszakai kószálásaim hallatlan örömöt szereztek, bár ugyancsak megrövidültek a kései napnyugta és korai napkelte következtében, hisz fényes nappal óvakodtam kimenni, mert féltem, hogy majd ugyanazzal a bánásmóddal találkozom, amit az elsõ faluban kellett elszenvednem, ahova a lábamat betettem.
Minden napom szakadatlan igyekezet volt, hogy mielõbb elsajátítsam a nyelvet, s azzal dicsekedhetem, gyorsabban haladtam, mint az arab lány, aki nagyon keveset értett, s akadozva beszélt, én viszont megértettem és utánozni is tudtam minden kiejtett szót.
Miközben egyre jobban beszéltem, megtanultam a betûk tudományát is az idegennel együtt, s ez a csodálkozás és gyönyörûség tágas új mezõit nyitotta meg elõttem.
A könyv, amelybõl Felix Safie-t tanította, Volney mûve volt, a Birodalmak romjai.
Nem értettem volna a könyv mondanivalóját, ha Felix, fölolvasván, részletesen mindent meg nem magyaráz.
Választása azért esett épp erre a könyvre, mondta, mert emelkedett irálya a keleti szerzõk példáját követi.
E mû révén, bár felületesen, de megismerkedhettem a történelemmel s a világ néhány ma is létezõ birodalmával. Betekintést nyújtott szokásaikba, kormányzatukba s a föld különféle népeinek vallásaiba.
Szólt a rest ázsiaiakról, a görögök bámulatos zsenialitásáról és tevékeny szellemérõl, a régi rómaiak háborúiról és nemes erényérõl, ezt követõ elkorcsosulásukról s e roppant birodalom hanyatlásáról, lovagságról, kereszténységrõl, királyokról.
Szólt az amerikai félteke fölfedezésérõl, s én Safie-val együtt sirattam meg õslakóinak boldogtalan sorsát.
E csodálatos elbeszélések különös érzelmeket gerjesztettek bennem.
Hát lehet az, hogy az ember oly hatalmas, erényes és fenséges, egyszersmind mégis oly gonosz és aljas?
Egyszer olyannak mutatkozik, mintha az õsrossz sarjadéka lenne, másszor meg találni se lehet nála nemesebbet és Istenhez hasonlatosabbat.
Úgy tetszett, nagy és erényes embernek lenni a legnagyobb tisztesség, ami érzõ lelket érhet. Aljasnak és gonosznak lenni, amint ezt sokakról feljegyezték, úgy látszott, a legnagyobb szégyen, alantasabb állapot, mint a vakondoké vagy a gyámoltalan féregé.
Sokáig nem tudtam felfogni, miként szánhatja rá magát egy ember, hogy embertársát meggyilkolja, mint azt sem, mi célt szolgálnak a törvények és kormányok; ám mikor a vérontások és egyéb gonoszságok részleteit hallottam, csodálkozásom megszûnt, s undorodó iszonyattal fordultam félre.
A tanya lakóinak minden beszélgetése új csodákat tárt fel.
Mikor az útmutatásokat hallgattam, amelyeket Felix az arab lánynak adott, az emberi társadalom különös rendszere bontakozott ki elõttem.
Hallottam a vagyon megoszlásáról, roppant gazdagságról és nyomorú szegénységrõl, rangról, származásról és nemes vérrõl.
A szavak arra indítottak, hogy magamba nézzek.
Megtanultam, az ember legtöbbre értékelt tulajdona a gazdagsággal párosult elõkelõ és mocsoktalan származás.
Olyan ember, aki az említett elõnyök közül csak egynek van birtokában, netán még tiszteletnek örvend, de aki egyiknek sem, azt kevés kivétellel csavargónak vagy szolgának tekintik, s egyszer s mindenkorra arra kárhoztatják, hogy a kiválasztott kevesek javára fecsérelje el az erejét!
És én ugyan mi vagyok?
Teremtésemrõl s teremtõm személyérõl nem tudtam semmit, de azt tudtam, hogy pénzem az nincs, se barátom, sem semmiféle tulajdonom.
És ráadásul az alakom is torz és undorító. Még csak a szervezetem sem emberi szervezet.
Fürgébb vagyok, mint az ember, és szerényebb koszton is megélek. Testem kisebb ártalmára viselem a hideg és a meleg végleteit. Erõm messze meghaladja az övét.
Ahogy körülnéztem, nem láttam magamhoz hasonlót, és nem is hallottam ilyenrõl.
Hát szörny lennék, a föld szégyenfoltja, akitõl mindenki fut, és akit mindenki megtagad?
El sem tudom mondani, milyen kínokat okozott e gondolat. Megpróbáltam elhárítani, de a bánatot a tudás csak szaporítja.
Ó, bár maradtam volna örökre szülõföldem erdejében, s ne ismertem volna meg, ne éreztem volna mást az éhségen, szomjúságon és melegen kívül!
Mily különös dolog a tudás!
Ha egyszer beléakaszkodott, rátapad az elmére, mint moha a sziklára.
Néha azt kívántam, bár rázhatnék le magamról minden gondolatot és érzést, de megtanultam, a fájdalom legyõzésének egyetlen eszköze van, s ez a halál - az pedig olyan állapot, hogy bár nem értettem meg, máris rettegtem tõle.
Bámultam a tanya lakóinak erényét és jó szándékát, szerettem szelídségüket és szeretetre méltó modorukat, de másként nem érintkezhettem velük, csak lopva, hogy ne lássanak, és ne tudjanak rólam, s ez inkább fokozta, mint kielégítette a vágyamat, hogy én is hozzájuk tartozzam.
Agatha szelíd szava, a bájos arab lány eleven mosolya nem nekem szól.
Az öregember szelíd szemrehányásai s a szeretett Felixszel folytatott élénk beszélgetései nem az én fülemnek szólnak.
Ó, én szerencsétlen nyomorult!
De más lecke még mélyebben hatott rám.
Hallottam a nemek különbözõségérõl, a gyermek születésérõl és nevelésérõl. Mint örvend az apa kicsiny gyermeke mosolyának, a nagyobbacskák hancúrozásának, s hogy e drága kötelezettség mint foglalja le az anya minden gondolatát, egész életét, miként nyiladozik az ifjú ember elméje, s gyarapodik tudása, s mint kötik kölcsönös - szülõi, testvéri és rokoni - kötelékek egymáshoz az embereket.
De hát hol van nekem barátom és rokonom?
Apa szeme nem kísérte figyelemmel gyermeki napjaimat, anya sem ajándékozott meg áldott mosolyával és becézgetésével, vagy ha igen, kitörlõdött a múltam, egyetlen vak ûr már, amelyben képtelen vagyok bármit is megkülönböztetni.
Már a legkorábbi emlékeimben is az vagyok, ami ma: ekkora és ilyen.
Még soha nem láttam senkit, aki csak hasonlítana is rám, vagy azt állítaná, valami köze van hozzám.
Hát mi vagyok én?
Rövidesen megmagyarázom, ezek az érzések hova torkolltak bennem, de most engedd meg, hogy visszatérjek a tanya lakóihoz, akiknek élettörténete a méltatlankodás, a gyönyörûség és a csodálkozás elegyes érzéseit váltotta ki belõlem, de végsõ soron mindez csak szeretetemet és tiszteletemet növelte pártfogóim iránt (mert ártatlanságomban - félig fájó öncsalással - magamban így hívtam õket).
TIZENNEGYEDIK FEJEZET
Eltelt bizonyos idõ, amíg megtudtam barátaim élettörténetét.
S az olyasmi volt, hogy akarva, nem akarva mélyen belevésõdött az elmémbe, mert sok mindent elárult, csupa olyasmit, ami érdekes és csodálatos a magamfajtának, akinek az égvilágon semmi tapasztalata.
Az öregembert De Laceynek hívták.
Jó családból származó francia volt, sok-sok évig ott is élt, jómódban, élvezte a rangban fölötte állók tiszteletét s a hozzá hasonlók szeretetét.
Fia hazájának szolgálatában nevelkedett, s Agatha a legelõkelõbb hölgyekkel volt egy sorban.
Pár hónappal az érkezésem elõtt egy Párizs nevezetû nagy és pompázatos városban éltek, s részük volt mindazon örömökben, amelyeket a mértéktartó jómóddal párosult erény s a kimûvelt értelem vagy ízlés nyújtani képes.
Safie édesapja volt romlásuk okozója.
Az török kereskedõ volt, és sok éve élt már Párizsban, mikor is valami okból - hogy mi volt az, nem tudtam meg - jelenléte kellemetlenné vált a kormány számára.
Elfogták, s börtönbe vetették, épp aznap, hogy Safie Konstantinápolyból megérkezett hozzá.
Bíróság elé állították, és halálra ítélték.
Az ítélet igazságtalansága égre kiáltott. Föl volt háborodva egész Párizs, és általában úgy vélték, elítéltetésének oka nem állítólagos bûne, hanem a vallása és vagyona volt.
Felix véletlenül megjelent a tárgyaláson. Mikor a bíróság döntését meghallotta, elborzadt, és féktelenül felháborodott.
Ott helyben ünnepélyes esküt tett, a törököt kiszabadítja, majd utánanézett, ezt mi módon tehetné.
Több sikertelen kísérletet követõleg, hogy a börtönbe bebocsátást nyerjen, az épület egy õrizetlen pontján erõs vasrácsokkal elzárt ablakra lelt, amely a szerencsétlen muzulmán pincebörtönére nyílt, ott várta az súlyos láncokban s kétségbeesve a barbár ítélet végrehajtását.
Felix éjszaka ellátogatott az ablakhoz, s közölte szándékát a rabbal.
A török elcsodálkozott, örvendezett, s vagyont, jutalmat ígérve igyekezett szabadítója buzgalmát szítani.
Felix megvetõen elutasította ajánlatait, de mikor meglátta a bájos Safie-t, akinek szabad volt atyját meglátogatnia, s aki a keze mozdulatával fejezte ki mélységes háláját, akarva-akaratlanul is kénytelen volt magában bevallani, hogy a rab olyan kincs birtokában van, amellyel bõségesen megjutalmazhatja az õ fáradozását és önként vállalt kockázatát.
A török nyomban észrevette, lánya milyen hatással van Felix szívére, s a maga érdekében azzal az ígérettel próbálta az ifjút még jobban magához kötni, hogy amint az biztonságos helyre juttatja õt, rögtön nekiadja lánya kezét.
Felix tapintatosabb volt, semhogy az ajánlatot elfogadja, de a lehetõség valóra válásában boldogsága beteljesültél várta.
Az elkövetkezõ napokban, miközben a kereskedõ kiszabadításának elõkészületei rendben folytak, Felix buzgalmát a bájos leányzó több levele is hevítette, mert az megtalálta a módját, hogy gondolatait egy öregember, apja szolgája segítségével, aki tudott franciául, szerelmese nyelvén fejezze ki.
Lángoló szavakkal köszönte Felixnek a szolgálatot, amit atyjának szándékszik tenni; s ugyanakkor szelíden panaszkodott tulajdon sorsára.
Másolatom van e levelekrõl, mert megtaláltam a módját ólban lakásom ideje alatt, hogy írószerszámokra tegyek szert, s a levelek gyakran fordultak meg Felix vagy Agatha kezében.
Mielõtt elmennék, megmutatom õket, mert ezek is az elbeszélésem igazát bizonyítják, most azonban, mivel már nagyon alászállott a nap, csak arra van idõnk, hogy a tartalmukat elismételjem.
Safie megírta: édesanyja keresztény arab leány volt, aki török rabszolgaságba került. Hála szépségének, elnyerte Safie atyjának szívét, s az elvette õt feleségül.
A lány emelkedett és lelkes szavakkal emlékezett meg édesanyjáról, aki, szabadon születvén, gyûlölte a rabságot, amelyre balsorsa kárhoztatta.
Lányát vallása tantételeire oktatta, s belecsöpögtette a vágyat a magasabb értelmi képességek és a szellem függetlensége iránt, ami Mohamed nõi követõi számára tiltott valami.
A hölgy meghalt, de tanítása kitörülhetetlenül belevésõdött Safie lelkébe, aki betege volt a gondolatnak, hogy ismét visszatérjen Ázsiába, s be legyen zárva egy hárem falai közé, ahol csak gyermeteg - s az õ nagy eszmékhez, az erények nemes versengéséhez szokott lelkétõl olyannyira idegen - szórakozásokkal múlathatja idejét.
Elbûvölte a kilátás, hogy keresztény emberhez mehet feleségül, s ott maradhat abban az országban, ahol a nõknek társadalmi rangjuk lehet.
Kitûzték már a török kivégzésének napját, de az az elõtte való éjszaka megszökött börtönébõl, s mire megvirradt, már mérföldekre maga mögött hagyta Párizst.
Felix útlevelet szerzett édesapja, húga s a tulajdon nevére.
Elõzõleg közölte tervét édesapjával, aki azzal segített a hatóságokat megtéveszteni, hogy lányával együtt elment hazulról, mintha elutazott volna, s Párizs egy sötét negyedében rejtõzött el.
Felix a menekülõket Franciaországon keresztül Lyonba vezette, majd a Mont Cenis-n át Livornóba, s a kereskedõ úgy határozott, ott várja be a kedvezõ alkalmat, mikor elhajózhat a török birodalomba.
Safie apjával akart maradni mindaddig, míg az el nem utazik, a török ugyanis megújította ígéretét, hogy a lány frigyre léphet szabadítójával. Felix erre várva velük maradt. Közben az arab lány társaságát élvezte, aki tanújelét adta iránta érzett egyszerû és gyöngéd szerelmének.
Tolmács útján beszélgettek, de néha a tekintetük volt a tolmács, s Safie szülõhazájának felséges dalait énekelte szerelmesének.
A török nem állta útját meghitt együttlétüknek, bátorította az ifjú szerelmesek reményeit, de a szíve mélyén más terveket szõtt.
Gyûlölte a gondolatot, hogy lánya keresztény férfi felesége legyen, de félt is Felix neheztelésétõl, ha nem mutat lelkesedést, mert tudta, még szabadítója hatalmában van, hisz az bármikor följelentheti õt az olasz állam hatóságainál, jelenlegi lakóhelyükön.
Ezernyi tervet forgatott a fejében, miként alakoskodhatnék addig, amíg már nem lesz rá szükség, mert hazaindulván a lányát titokban magával viheti.
Terveit megkönnyítették a Párizsból érkezett hírek.
Franciaország kormányát nagyon fölháborította áldozatának szökése, s nem kímélte a fáradságot, hogy szabadítójának személyét kiderítse, s azt megbüntesse.
Felix összeesküvésére hamarosan fény derült, s De Laceyt meg Agathát börtönbe vetették.
A hír Felixhez is eljutott, s ez fölébresztette gyönyörû álmából.
Vak és koros atyja, szelíd húga egy bûzös börtönben sínylõdik, miközben õ a szabad levegõt s annak a társaságát élvezi, akit szeret!
E gondolat kínszenvedés volt számára.
Gyorsan megállapodott hát a törökkel; ha kedvezõ alkalma nyílik továbbszöknie, mielõtt Felix Olaszországba visszatérne, Safie ott marad egy livornói zárda lakójaként, majd elbúcsúzott a bájos arab lánytól, Párizsba sietett, s kiszolgáltatta magát a törvény bosszújának, abban a reményben, hogy ily módon kiszabadíthatja De Laceyt és Agathát.
De reményében csalatkozott.
Öt hónapig tartották õket börtönben, mire sor került a tárgyalásra, amelynek végeredményeként megfosztották õket minden vagyonuktól, és szülõhazájukból való örökös számûzetés keserû kenyerére ítéltettek.
Egy németországi tanyán leltek nyomorúságos menedéket. Én ott akadtam rájuk.
Felix hamarosan megtudta: az álnok török, akiért õ meg a családja ily soha nem hallott sanyargattatást szenvedett, fölfedezvén, hogy szabadítója így elszegényedett és tönkrejutott, feledve minden jóérzést és tisztességet, lányával együtt elhagyta Olaszországot, s Felixnek sértõ módon nyomorúságos kis pénzösszeget küldött, mint mondta, segítségül jövendõ megélhetésének megalapozásához.
Ezek voltak hát az események, amelyek Felix szívét emésztették, s ezek tették õt, mikor megismertem, családja legszerencsétlenebb tagjává.
A szegénységet még csak elviselte volna, s minthogy megpróbáltatása erénye jutalma volt, még dicsõségnek is tekintette. A török hálátlansága s szeretett Safie-jának elvesztése azonban sokkal keserûbb és helyrehozhatatlan szerencsétlenség volt.
Az arab lány érkezése tehát új életet öntött a lelkébe.
Mikor Livornóban hírét vette, hogy Felixet megfosztották vagyonától és rangjától, a kereskedõ megparancsolta lányának, ne is gondoljon többé az ifjúra, hanem készüljön fel, mert hazatérnek szülõföldjére.
A nagylelkû Safie-t fölháborította e parancs. Megpróbált hát szembeszegülni atyjával, de az dühöngve hagyta õt faképnél, miután még egyszer megismételte zsarnoki parancsát.
Pár napra rá a török bement lánya lakosztályába, és sietve elmondta neki, oka van azt hinni, hogy livornói tartózkodásukat fölfedezték, s hamarosan ki akarják szolgáltatni õt a francia kormánynak. Õ tehát kibérelt egy hajót, amely Konstantinápolyba viszi, s órákon belül útra kel.
Lányát viszont szándékában áll itt hagyni egy bizalmas szolgája gondjára bízva, hogy a vagyona nagyobbik felével, amely még nem érkezett meg Livornóba, ha alkalom adódik, utána menjen.
Mikor egyedül maradt, Safie kitervelte, szorult helyzetében miként viselkedjék.
Attól, hogy Törökországban lakjék, iszonyodott, ennek hite és érzelme egyaránt ellentmondott.
Kezébe került apjának egynémely irománya, s ebbõl megtudta, hogy szerelmesét számûzték, s a hely nevét is, ahol tartózkodik.
Egy darabig habozott, de végül megszilárdult az elhatározása.
Néhány ékszerrel, ami az övé volt, s némi pénzzel, egy livornói születésû szolgálólány társaságában, aki értett törökül, otthagyta Olaszországot, és elindult Németországba.
Baj nélkül meg is érkezett egy kisvárosba, mely mintegy húszmérföldnyire volt De Laceyék tanyájától, de ott a szolgálólány súlyosan megbetegedett.
Safie odaadó hûséggel ápolta, de szegény meghalt, s Safie magára maradt, nem ismerte az ország nyelvét, és járatlan volt a világ szokásaiban.
De szerencsére jó kezekbe került.
Az olasz lány említette a hely nevét, ahova tartottak, s halála után a ház asszonya, ahol laktak, gondoskodott róla, hogy Safie baj nélkül megérkezzék szerelmese tanyájára.
TIZENÖTÖDIK FEJEZET
Íme az én szeretett tanyai barátaim története.
Énbennem mély nyomot hagyott.
Megtanított a társadalom szemléletére, s ezért csodálni tudtam erényeiket, s megvetni az emberi nem gonoszságát.
De a bûnre még most is mint távoli rosszra gondoltam, hisz csak jóakarat és nagylelkûség volt a szemem elõtt, s keltett vágyat bennem, hogy magam is e mozgalmas színjáték szereplõje legyek, amely annyi sok bámulatos tulajdonságot elevenít meg s tár elém.
Ám ha értelmem fejlõdésérõl számolok be, nem mellõzhetek egy körülményt, amely ugyanazon év augusztusában következett be.
Egy éjszaka, a szomszédos erdõben tett szokásos látogatásom során, mikor magamnak élelmet, védelmezõimnek tûzifát gyûjtöttem és vittem haza, a földön bõrtáskát leltem, s benne néhány ruhadarabot s könyvet.
Mohón csaptam le a zsákmányra, s vittem haza az ólamba.
A könyvek szerencsére azon a nyelven íródtak, amelynek elemeit a tanyán elsajátítottam. Közöttük volt Az elveszett paradicsom, Plutarkhosz Párhuzamos életrajzainak egy kötete s Az ifjú Werther keservei.
E kincsek birtoka hallatlan gyönyörrel töltött el. Most már, miközben barátaim szokott foglalatosságukat ûzték, én szakadatlanul pallérozhattam, gyakorolhattam elmémet e mûveken.
Nincs szó, amely kifejezhetné, milyen hatással voltak rám e könyvek.
Számtalan új képet és érzelmet hívtak életre bennem, s ezektõl néha megmámorosodtam, de gyakoribb volt, hogy mély csüggedésbe estem.
A Werther például, egyszerû és megható történetén kívül annyiféle nézetet ábrázol, s annyi, számomra eddig ismeretlen kérdésre vet fényt, hogy azt a töprengés és a meglepetések kiapadhatatlan forrásának találtam.
Az a gyöngéd és meghitt érintkezésmód, amit ábrázol, az érzelem- és gondolatvilág emelkedettsége, amely magasabb célt tûz az ember elé, megegyezett pártfogóim közt szerzett tapasztalataimmal és azokkal az igényekkel, amelyek mindig is éltek kebelemben.
De Werthert magát istenibb lénynek hittem, mint amilyet valaha is láttam vagy elképzeltem; õ aztán igazán nem volt önhitt, mégis milyen mélyre süllyedt.
A halálról és az öngyilkosságról szóló értekezések csodálkozást váltottak ki belõlem.
Nem állítom, hogy behatoltam a kérdés érdemébe, de hajlottam a hõs véleményének elfogadására, akinek elhunytát megkönnyeztem, bár pontosan nem értettem.
Most, amikor könyvhöz jutottam, az olvasottakból sok mindent a magam érzéseire és a magam körülményeire vonatkoztattam.
Olyannak találtam magam, s ugyanakkor furcsamód másnak is, mint azok a lények, akikrõl olvastam, s akik beszélgetéseinek fültanúja voltam.
Együtt éreztem velük, részben meg is értettem õket, de az én elmém még kialakulatlan volt. Én nem függtem senkitõl, és nem volt kapcsolatom senkivel.
„Távozásom ösvénye szabad” - és nem volt, aki megsirasson, ha kilehelem lelkemet.
Arcom ocsmány, termetem óriás.
Mit jelent ez?
Ki vagyok én?
Mi vagyok én?
Honnét jöttem?
Mi az életem célja?
Újra meg újra fölvetõdtek bennem e kérdések, de választ adni rájuk képtelen voltam.
Plutarkhosz Életrajzainak kötete, amelynek birtokában voltam, az õsi köztársaságok alapítóinak élettörténetét tartalmazta.
E könyv más hatással volt rám, mint a Werther.
Werther képzelgéseibõl megtudtam, mi a bú és a csüggedés; Plutarkhosz emelkedett gondolatokra tanított, felülemelt tulajdon töprenkedéseim nyomorúságos körén, hogy csodáljam s szeressem az elmúlt korok hõseit.
Az olvasottakból sok minden meghaladta értelmemet és tapasztalataimat.
A királyságokról, nagy-nagy országokról, hatalmas folyamokról és roppant tengerekrõl volt már valami zavaros elképzelésem.
De a városokról, ezekrõl a nagy emberbolyokról nem tudtam semmit.
Védelmezõim tanyája volt az egyetlen iskola, ahol az emberi természetet tanulmányozhattam, ám ez a könyv a cselekvés roppant színtereit tárta föl elõttem.
Közügyekkel foglalkozó férfiakról olvastam benne, akik vagy kormányozták, vagy halomra ölték honfitársaikat.
Éreztem, hogy feltámad bennem az erény tüzes vágya, a rossz megvetése, már amennyire e fogalmak jelentését megértettem, és a maguk viszonylagosságában csupán a kellemesre és fájdalmasra vonatkoztattam õket.
Ezen érzésektõl vezettetve persze mindenekelõtt a békés törvényhozókat, Numát, Szolónt és Lükurgoszt csodáltam, jobban, mint Romulust és Thészeuszt.
Védelmezõim patriarkális életmódja tette, hogy e benyomások mélyen a lelkembe vésõdjenek. Talán ha az emberiséggel egy ifjú katona ismertet meg, aki ég a vágytól, hogy öljön, és dicsõséget arasson, akkor más érzelmek oltódtak volna lelkembe.
De Az elveszett paradicsom más és sokkal mélyebb indulatokat keltett bennem.
Én igaz történetnek olvastam, akár a többi kötetet, amely véletlenül a kezembe került.
Megmozgatta bennem a csodálat és félõ tisztelet mindama érzelmeit, amelyeket egy tulajdon teremtményeivel hadban álló mindenható isten képe fölkelteni képes.
Egyik-másik jelenetére, mert annyira emlékeztetett a magam helyzetére, gyakran úgy gondoltam, mint ami rólam szól.
Amiként Ádámot, engem sem fûzött semmiféle kötelék senki más létezõhöz, bár az õ helyzete minden más szempontból nagyon is eltért a magamétól.
Õ tökéletes, boldog és szerencsés teremtményként került ki az Isten kezébõl, teremtõje különös gonddal óvta: szabad volt felsõbbrendû lényekkel beszélnie, tanulnia tõlük, én viszont nyomorult vagyok, gyámoltalan és magányos.
Sokszor gondoltam, hogy az én helyzetemet a Sátán személye hívebben jelképezi. Mert nemegyszer megesett, hogy védelmezõim mennyei boldogsága láttán keserû, epés irigység támadt bennem.
Más is volt, ami ezeket az érzéseket elmélyítette és megerõsítette.
Röviddel azután, hogy megérkeztem az ólba, bizonyos iratokat fedeztem fel a ruha zsebében, amelyet a laboratóriumodból elhoztam volt.
Kezdetben nem törõdtem velük, most azonban, amikor már képes voltam kiolvasni a betûket, amelyekkel írtad õket, szorgalmasan nekiláttam tanulmányozásuknak.
A naplód volt az a teremtésemet megelõzõ négy hónapról.
Pontosan leírtál benne minden lépést, amivel munkád elõrehaladt. Eközben arról is megemlékeztél, ami odahaza történt.
Bizonyára emlékszel rá.
Íme itt van.
Elmondasz mindent, ami az én átkozott eredetemre vonatkozik. Aprólékos pontossággal felsorolod mindama undorító körülményeket, amelyek azt létrehozták. Részletes leírást adsz baljós és ocsmány személyemrõl, olyan nyelven, mely híven tükrözi iszonyodat, és eltörölhetetlenné teszi az enyémet.
Belebetegedtem az olvasásába.
„Gyûlöletes nap, mikor életet kaptam! - kiáltottam fel.
- Átkozott teremtõm!
Miért formáltál ily csúf szörnyeteggé, akitõl még te is viszolyogva fordulsz el?
Isten a maga irgalmában az embert szépre és vonzóra teremtette, önmaga hasonlatosságára, de az én alakom a te torz másod, s attól, hogy hasonlít rád, még visszataszítóbb.
A Sátánnak vannak társai, ördögcimborái, akik csodálják és bátorítják, de én, én magányos vagyok, és iszonyodnak tõlem!”
Csüggedt és magányos óráimban ezek a gondolatok forogtak az agyamban, de ha a tanya lakóinak erényein, szeretetre méltó természetén és jóindulatán gondolkodtam, sikerült meggyõznöm magamat, hogy ha megtudják, mennyire bámulom erényeiket, fölébred bennük a részvét, s elnézik torz voltomat.
Hát elkergethetnek valakit az ajtajuk elõl, aki részvétükért és barátságukért folyamodik?
Végül úgy határoztam, nem esem kétségbe, hanem minden módon felkészülök a velük folytatandó beszélgetésre, ami majd eldönti sorsomat.
E kísérletet azonban pár hónappal még elhalasztottam, mert akkora fontosságot tulajdonítottam sikerének, hogy rettegtem esetleges kudarcomtól.
S amellett úgy találtam, értelmem napról napra fejlõdik; vonakodtam tehát e vállalkozásba belevágni, amíg pár hónap tapasztalatával bölcsebb nem leszek.
Idõközben több minden megváltozott a tanyán.
Safie jelenléte boldogságot sugárzott a tanya lakóira, s úgy találtam, nagyobb bõségben is élnek.
Felix és Agatha több idõt tölt szórakozással, beszélgetéssel, s munkájukban szolgálók segítik õket.
Gazdagnak most sem látszottak, de elégedettek voltak és jókedvûek. Érzésviláguk derûs és békességes, míg az enyém napról napra viharosabb.
Tudásban növekedvén egyre világosabbá vált számomra, hogy miféle szerencsétlen számkivetett vagyok.
Az igaz, ápolgattam a reményt, de az nyomban eltûnt, amint a vízen megpillantottam tükörképemet vagy hold vetette árnyékomat, még ha e kép reszketeg volt is, az árnyék pedig elmosódott.
Igyekeztem eltaposni félelmeimet, s erõt önteni magamba a próbára, aminek pár hónap múlva szándékoztam nekivágni, s néha azt is megengedtem magamnak, hogy gondolataim a józan ész ellenõrzése nélkül elkalandozzanak a Paradicsom tájain, és azt mertem képzelni, szeretetre méltó és gyönyörû teremtmények éreznek együtt az érzéseimmel, és vidítják fel mélabúmat. Angyali vonásaik vigasztaló mosolyt lehelnek.
De mindez álom volt csak. Nem volt Éva, hogy bánatom elsimítsa, s megossza gondolataimat. Magam voltam.
Eszembe jutott a kérés, amit Ádám intézett teremtõjéhez.
De az én teremtõm hol van?
Magamra hagyott, s szívem keserûségében megátkoztam õt.
Így telt el az õsz.
Meglepve s szomorúan láttam, a levelek megszínesednek, lehullanak, s a természet ismét felölti azt a sivár és csupasz külsõt, amelyet akkor viselt, mikor én életemben elõször megláttam az erdõt és a gyönyörû holdat.
Arra, hogy az idõ zordra fordult, ügyet se vetettem. Szervezetem könnyebben elviselte a hideg, mint a meleg megpróbáltatását.
De legnagyobb gyönyörûségem a virágok látványa volt, a sok madár s a nyár gyönyörûséges zöldje. Most, amikor ez oda lett, fokozott figyelemmel fordultam a tanya lakói felé.
Boldogságuk nem csökkent a nyár távoztával.
Szerették egymást, együtt éreztek, s mivel örömük egymástól függött, nem zavarhatták meg a külvilág eseményei.
Minél többet láttam õket, annál jobban vágytam a védelmükre s jóságukra: szívem sóvárgott rá, hogy megismerjenek és szeressenek e szeretetre méltó teremtmények; vágyaim netovábbja volt látni, amint szép szemük szeretettel fordul felém.
Arra nem mertem gondolni, hogy majd irtózattal és megvetéssel fordulnak el tõlem.
Az ajtajukon bekopogtató koldust sose kergették el.
Az igaz, én nagyobb kincset kérek tõlük, mint egy falat kenyeret vagy egy kis nyugovást. Én a jóságukra és együttérzésükre tartottam igényt, de nem hittem, hogy teljességgel méltatlan lennék rá.
Már jócskán benne jártunk a télben, s mióta életre keltem, egyszer már lepergett az évszakok teljes körforgása.
Ekkor már gondolni se tudtam másra, csak a tervemre, miként mutatkozom majd meg pártfogóimnak a tanyán.
Sokféle tervet kiagyaltam, de végül annál kötöttem ki: majd akkor lépek a házba, mikor a vak öregember egyedül lesz.
Annyira már voltam bölcs, hogy fölfedezzem: azok irtózatának, akik eddig láttak, mindenekelõtt személyem természetellenes ocsmánysága volt az oka.
A hangom, még ha nyers is, nem félelmetes. Arra számítottam tehát, hogy gyermekei távollétében megszerezhetem az öreg De Lacey jóakaratát és közbenjárását, s tekintettel õrá, talán elviselnek majd ifjú pártfogóim is.
Egy szép napon, amikor, bár meleget már nem adott, a földet borító vörös leveleken meg-megcsillant s vidámságot árasztott a nap, Safie, Agatha és Felix hosszú sétára indult, s az öregember a maga kívánságára egyedül maradt a tanyán.
Amint gyermekei elmentek, fogta a gitárját, s eljátszott néhány szomorú, de bájos dalt, bájosabbat és szomorúbbat, mint bármi, amit eddigelé hallottam tõle.
Arca elõször földerült gyönyörûségében, de amint tovább játszott, a derût gond és szomorúság követte. Végül letette a hangszert, s csak üldögélt eltöprengve.
Sebesen vert a szívem. Ez a próba órája, pillanata, amelyben eldõlnek reményeim, vagy valóra válnak félelmeim.
A szolgálók elmentek a szomszédos vásárba.
Minden néma volt benn és a ház körül. Pompás alkalom, mégis, mikor tervem megvalósításához hozzákezdtem, összecsuklott alattam a lábam.
Aztán fölálltam, összeszedtem minden erõmet, eltávolítottam a deszkákat, amelyeket az ól elé raktam, hogy elrejtsem menedékhelyemet.
A friss levegõtõl föléledtem, s megújult elszántsággal odamentem a tanya ajtajához.
Bekopogtam.
- Ki az? - kérdezte az öregember.
- Jöjjön be.
Beléptem.
- Elnézést a zavarásért - mondtam. - Utazó vagyok, s szeretnék egy kicsit megpihenni. Nagyon lekötelezne, ha megengedné, hogy pár percig itt maradjak a tûz mellett.
- Kerüljön beljebb - mondta De Lacey -, szívesen állnék bármiben szolgálatára, de sajnos a gyermekeim nincsenek idehaza, s én, mert vak vagyok, nemigen tudom étellel kínálni.
- Ez ne aggassza, kedves házigazdám, van mit ennem. Csak megmelegedni szeretnék, s pihenni egy kicsit.
Leültem, s mindketten elhallgattunk.
Tudtam, számomra minden perc drága, de nem tudtam eldönteni, mi módon kezdjem a beszélgetést, mikor is az öregember így szólt:
- A beszédébõl ítélve, idegen, úgy vélem, honfitársam. Francia?
- Nem. De egy francia családban nevelkedtem, s így értek e nyelven.
Most éppen néhány jó barátom pártfogását szeretném kérni, akiket õszintén szeretek, s akik, remélem, megkedvelnek.
- Õk németek?
- Nem. Franciák.
De beszéljünk másról.
Szerencsétlen s magányos teremtmény vagyok. Körültekintek, s nincs barátom, nincs rokonom a földön.
E szeretetre méltó emberek, akikhez tartok, sose láttak, s a létezésemrõl is alig tudnak.
Teli vagyok félelemmel. Mert ha most kudarcot vallok, világéletemre földönfutó leszek.
- Ne keseredjék el.
Baráttalannak lenni valóban keserves, de az emberek szíve, ha pártatlanságukat nem fékezi nyilvánvaló önérdekük, testvéri szeretettel és irgalmassággal van tele.
Bátran reménykedjék, s ha e barátai valóban oly jóságosak, és méltók a szeretetére, akkor nincs oka kétségbeesésre.
- Jók - mondtam -, õk a legnagyszerûbb teremtmények a földön, de sajnos elõítélettel viseltetnek irányomban.
Én jót akarok. Soha senkinek nem ártottam életemben, sõt használtam inkább, de végzetes elõítélet homályosítja el a szemüket, s ott, ahol érzõ jó barátot kéne látniuk, csak megvetendõ szörnyeteget látnak.
- Ez valóban szerencsétlenség. De ha igazán ártatlan, nem tudja errõl meggyõzni õket?
- Pontosan ebben járok, s ezért félek olyan rettenetesen.
Barátaimat gyöngéden szeretem, így ismeretlenül is hónapok óta igyekszem tanújelét adni jóakaratomnak, de õk azt fogják hinni, bántani akarom õket, s ezt az elõítéletet szeretném legyõzni bennük.
- Hol laknak a barátai?
- A közelben.
Az öregember elhallgatott, majd így folytatta: - Ha õszinte lesz hozzám, s beavat története részleteibe, talán segíthetek tévedésükrõl meggyõzni õket.
Vak vagyok, s az arcát nem látom, de a hangjában van valami, ami meggyõz, hogy õszintén beszél.
Szegény vagyok és számûzött, de épp ezért különös öröm számomra, ha egy embertársamnak szolgálatára lehetek.
- Nagyszerû ember!
Megköszönöm és elfogadom nagylelkû ajánlatát.
Jóságával fölemel a porból, s én bízom benne, hogy ha segít, nem fogok kiûzetni embertársai körébõl, s elnyerem rokonszenvüket.
- Isten adja!
Még ha bûnös volna is; mert csak az kergetheti az embert kétségbeesésbe, s az tagadtathatja meg vele az erényt.
Magam is szerencsétlen vagyok. Engem és a családomat, bár ártatlanul, de elítéltek, ítélje meg hát, vajon szerencsétlenségében együtt érzek-e önnel.
- Hogyan köszönjem ezt meg, legjobb s egyetlen jótevõm?
Most, az ön ajkáról hallok elõször nyájas szót, ami személy szerint nekem szól. Örökké hálás leszek önnek, s embersége meggyõz, hogy sikerrel járok barátaimnál is, akikkel találkozni szeretnék.
- Megtudhatnám talán e barátai nevét és lakóhelyét?
Elhallgattam, íme a döntõ pillanat - gondoltam -, mely örökre megfoszt a boldogságtól, vagy éppen megajándékoz vele.
Küszködtem, hogy összeszedjem magam, s szilárd hangon válaszoljak, de hiába, az erõfeszítés fölemésztette maradék erõmet. A székbe hanyatlottam, s hangosan fölzokogtam.
E pillanatban meghallottam fiatal pártfogóim lépteit.
Nem volt veszteni való idõm, megragadtam az öregember kezét, s fölkiáltottam: - Itt az idõ!
Óvjon meg, s fogja pártomat!
Ön s az ön családja a barátaim, akiket keresek!
Ne hagyjon el a megpróbáltatás idején!
- Nagy Isten! - kiáltott fel az öregember.
- Kicsoda ön?
E pillanatban kinyílt a ház ajtaja, s belépett Felix, Safie és Agatha.
Megpillantottak, s nincs szó, mely kifejezné elszörnyedésüket és felháborodásukat.
Agatha elájult, s Safie még arra is képtelenül, hogy barátnõjén segítsen, kirohant a házból.
Felix elõreszökkent, s emberfölötti erõvel elrántott apjától, akinek átölelve tartottam a térdét.
Eszeveszett dühében a földre tepert, s a botjával vadul fejbe vágott.
Én széttéphettem volna, mint oroszlán az antilopot, de minden erõ kiszállt belõlem, mintha betegség emésztene, s a kisujjamat sem mozdítottam.
Láttam, Felix újra ütni akar, s akkor úrrá lett rajtam a fájdalom és a szenvedés, otthagytam a tanyát, s az általános zûrzavarban észrevétlenül ólamba menekültem.
TIZENHATODIK FEJEZET
Átkozott, átkozott teremtõm!
Hát miért élek?!
Miért nem oltottam ki abban a pillanatban az élet szikráját, amivel oly könnyelmûen megajándékoztál?
Nem tudom. Akkor még nem vett erõt rajtam a kétségbeesés. Dühöt éreztem és bosszúvágyat.
Élvezettel pusztítottam volna el a tanyát és lakóit, s telezabáltam volna magam jajgatásukkal és nyomorúságukkal.
Mikor beesteledett, otthagytam menedékhelyemet, és kimentem az erdõbe. Most már nem tartott vissza a félelem, hogy fölfedeznek, és félelmesen üvöltve eresztettem szabadjára fájdalmamat.
Olyan voltam, mint a vadállat, mely széttöri a csapdát, elpusztítottam mindent, ami utamat állta, s a szarvas gyorsaságával törtem át tombolva az erdõn.
Ó, mily nyomorúságos éjszakám volt!
Gúnyosan csillogtak fölöttem a hideg csillagok, s csupasz ágak integettek a fejem fölött. A mindent beborító némaságon néha át-áttört egy madár édes hangja.
Nyugalmas volt, boldog volt minden, csak én nem. Én, mint az õsdémon, a poklot viseltem magamban, s rádöbbenvén, nem éreznek együtt velem, kiszaggattam volna a fákat, dúltam, pusztítottam volna magam körül, hogy aztán leüljek, és gyönyörködjem a rombolásban.
De ez olyan érzelmi fényûzés volt, amely nem tarthatott soká. Belefáradtam a mértéktelen testi erõfeszítésbe, s beteg, tehetetlen kétségbeeséssel hanyatlottam a nyirkos fûre.
A milliárdnyi ember közül nem akadt egy sem, akinek megesett volna rajtam a szíve, vagy támogatott volna; miért legyek hát én jó az ellenségeimhez?
Nem, ettõl a pillanattól kezdve örök idõkre hadat üzentem az emberfajnak, s mindenki másnál inkább annak, aki megteremtett, s ily módon kibírhatatlan nyomorúságba taszított.
Aztán fölkelt a nap. Emberhangokat hallottam, s tudtam, lehetetlen napközben visszatérnem menedékhelyemre.
Ezért hát megbújtam a bokrok sûrûjében, s elhatároztam, a következõ órákat helyzetem végiggondolására szánom.
A kellemes napsütés és a tiszta, nappali levegõ valamennyire visszaadta nyugalmamat, s mikor fölmértem, mi is történt a tanyán, akár tetszett, akár nem, azt kellett hinnem, elsiettem következtetéseimet.
Kétségtelenül ostobán viselkedtem.
Nyilvánvaló, hogy beszélgetésünk jóakaratra hangolta irántam az apát, és bolondság volt személyesen megmutatkoznom iszonyodó gyermekei elõtt.
Inkább csak De Laceyval kellett volna megismertetnem magam, s fokról fokra fölfednem kilétemet a család többi tagja elõtt, hogy fölkészüljenek megjelenésemre.
De nem tartottam orvosolhatatlannak hibámat, s hosszas fontolgatás után elhatároztam, visszatérek a tanyára, megkeresem az öreget, s elmondván a magamét, a magam oldalára állítom õt.
E gondolat megnyugtatott, délután mély álomba merültem, de a vérem heve nem engedte, hogy békés álmaim legyenek.
Örökké ott lebegett elõttem az elõzõ napi szörnyû jelenet képe. A menekülõ nõk s a dühöngõ Felix, amint elránt apja lába elõl.
Fáradtan ébredtem, s már majdnem éjszaka volt, mire elõkúsztam rejtekhelyemrõl, s nekifogtam élelmet gyûjteni.
Éhségemet lecsillapítván, a tanyához vezetõ jól ismert ösvény felé vettem lépteimet.
A tanyán békességet leltem.
Becsúsztam ólamba, s némán vártam a megszokott órát, mikor a család fölébred.
Az óra elmúlt, a nap már magasan járt az égen, de a tanya lakói nem tûntek föl.
Egész testemben reszkettem, s valami rettenetes szerencsétlenséget sejdítettem.
Benn a tanyán sötét volt, s nem hallottam mozgást. Képtelen vagyok leírni e várakozás feszültségét.
Egyszerre fölbukkant két parasztember; megálltak a ház elõtt, hevesen hadonászva vitattak valamit, de hogy mit, azt nem értettem, mert az ország nyelvét beszélték, amely különbözött pártfogóimétól.
Röviddel ezután megjelent Felix is egy másik parasztember társaságában. Meg voltam lepve, mert tudtam, reggel nem hagyta el a tanyát, aggódva vártam tehát, hogy beszélgetésükbõl kiderül-e e szokatlan jelenség oka.
- Tudja-e - kérdezte a másik -, így ki kell fizetnie háromhavi bért, s itt hagyja a kertje termését?
Én nem kívánok semmiféle tisztességtelen nyereségre szert tenni, arra kérem tehát, gondolkodjék pár napig, mielõtt végleg elhatározza magát.
- Semmi értelme - mondta Felix. - A tanyán nem lakhatunk tovább.
Apám élete, annak a szörnyûségnek következtében, amit említettem, a legnagyobb veszélyben forog.
Feleségem és húgom soha nem heveri ki e megrázkódtatást.
Nagyon kérem, ne is próbáljon meggyõzni az ellenkezõjérõl.
Fogadja el a bérleti díjat, és hagyjon menekülni minket.
Felix, miközben ezt mondta, hevesen reszketett.
Társa is, õ is betért a tanyára, pár percig mindketten benn maradtak, aztán eltávoztak.
Én soha többé nem láttam viszont a De Lacey családot.
A nap hátralevõ részében ott maradtam az ólban, mély és tompa kétségbeesésbe merültem.
Pártfogóim elmentek, s ezzel megszakadt az utolsó szál is, amely engem a világhoz fûzött.
Most éreztem elõször, mint tölt el a bosszú és gyûlölet érzése, s nem is igyekeztem megfékezni; hagytam, hogy elragadjon az ár, s pusztításon, ölésen járt az eszem.
De amint eszembe jutottak barátaim, De Lacey nyájas hangja, Agatha szelíd tekintete és az arab lány páratlan szépsége, megeredt a könnyem, és ez megenyhített.
Amikor azonban eszembe jutott, miként tagadtak meg, visszatért a dühöm; s mert nem volt módom rá, hogy embert bántsak, tomboló haragom élettelen tárgyak ellen irányult.
Mikor beesteledett, körülraktam a tanyát gyúlékony anyagokkal, s miután a kert termését az utolsó szálig elpusztítottam, magamra kényszerített türelemmel vártam, hogy lemenjen a hold, s gonosz mûvemnek nekifogjak.
Estére vad szél támadt az erdõ felõl, szétkergette a felhõket. Úgy zúdult rám a szélvihar, mint a lavina, s ettõl valami olyasmi fogott el, ami elsöpörte a logika és a józan megfontolás határait.
Meggyújtottam egy száraz faágat, s tombolva táncoltam körül a hûséges tanyát, miközben egyre a nyugati látóhatárt lestem, amelynek szegélyét még éppen csak megérintette a hold.
Végre elbújt a holdtányér legalja, s én megcsóváltam az ágat. A hold eltûnt, s én üvöltve gyújtottam meg a szalmát, harasztot és gallyat, amit összehordtam.
A szél belekapott a tûzbe, a tanyát nyomban körülvették a lángok, hozzátapadtak, s végignyalták villás, pusztító nyelveikkel.
Amint meggyõzõdtem róla, hogy semmiféle segítség nem mentheti meg volt lakóhelyemnek egy darabkáját sem, mentem, s az erdõben kerestem menedéket.
S most, amikor elõttem a világ, merre irányítsam lépteimet?
Úgy döntöttem, messzire futok balszerencsém színhelyétõl; de számomra, a gyûlölt és megvetett lény számára minden vidék egyaránt szörnyû lesz.
Nagy sokára eszembe jutottál te.
A naplódból megtudtam, hogy te vagy az apám, a teremtõm. S ugyan kihez fordulhatnék inkább, mint teremtõmhöz, akitõl az életet kaptam?
Abból, amire Felix Safie-t megtanította, nem hiányzott a földrajz sem. Megtanultam tehát én is a Föld különbözõ országainak egymáshoz viszonyított elhelyezkedését.
Te úgy emlegetted Genfet, mint szülõvárosodat, én tehát úgy határoztam, odamegyek.
De hogyan tájékozódjam?
Azt tudtam, délnyugat felé kell tartanom, hogy célomhoz érjek, de a Nap volt az egyetlen vezetõm.
Nem ismertem a városok neveit, amelyeken majd át kell mennem, és senki embertõl nem kérhettem útmutatást. De nem estem kétségbe.
Csak tõled remélhettem segítséget, bár nem éreztem irántad semmi mást, csupán gyûlöletet.
Érzéketlen, szívtelen teremtõ!
Te ruháztál föl engem érzékekkel, szenvedélyekkel, aztán kitaszítottál a világba, az emberi megvetés és iszonyodás célpontjául.
De akkor is csak tõled igényelhettem szánalmat és jóvátételt, s úgy határoztam, nálad keresem azt az igazságot, amit minden más, emberformát viselõ lény megtagadott tõlem.
Utam hosszú volt, és sok szenvedést álltam ki közben.
Késõ õsz volt, mikor a környéket, ahol oly soká laktam, odahagytam.
Csak éjszaka vándoroltam, mert féltem bárki ember szeme elé kerülni.
A természet elaggott körülöttem, s a nap elvesztette hevét. Esõ és hó zúdult fejemre. Jégpáncélt öltöttek a roppant folyók. A föld kemény volt, fagyos, csupasz, s nem leltem magamnak fedelet.
Ó, föld!
Hányszor átkoztam meg létem okozóját!
A természet minden nyájasságából kivetkõzött, s bennem minden keserû epévé vált.
Minél közelebb jutottam lakóhelyedhez, annál inkább éreztem, hogy eluralkodik szívemen a bosszúvágy.
Hullott a hó, és megkeményedtek a vizek; de nekem nem volt nyugovásom.
Olykor egy-egy véletlen útba igazított, térképet is szereztem az országról, de így is le-letévedtem a helyes útról.
A kínszenvedés nem hagyott megpihenni; nem történhetett velem olyasmi, ami ne a dühömet és nyomorúságomat táplálja, de egyvalami - a svájci határon, mikor a nap lassan visszanyerte melegét, s a föld már megint zöldet mutatott - különösen elmélyítette érzelmeim szörnyû keserûségét.
Napközben általában pihentem, s csak éjszakára voltam úton, amikor bizonyos volt, hogy ember nem láthat.
Egy reggel azonban úgy találtam, az ösvény sûrûben vezet, s így vállalkoztam rá, hogy napkelte után is folytassam utamat. A nap, az elsõ tavaszi napok egyike gyönyörûséges fényével és balzsamos levegõjével még engem is fölvidított.
Réges-rég halottnak vélt, szelíd és gyönyörteli érzelmek éledtek újra bennem.
Félig meglepve ezen érzelmek újdonságától, hagytam, hogy magukkal ragadjanak, majd magányomról és torz voltomról megfeledkezve még boldognak lenni is bátorkodtam.
Lágy könnyek harmatozták arcomat, és könnyes szememet hálásan emeltem az áldott nap felé, amely ekkora gyönyörrel ajándékozott meg.
Csak róttam a kanyargós erdei ösvényt, míg el nem értem a vadon határát, azt a mély és gyors vizû folyót, amelybe belelógtak az erdõ szélsõ fáinak rügyezõ tavaszi ágai.
Itt megálltam, mert nem tudtam, milyen utat kövessek, s egyszerre emberi hangokat hallottam, amelyek arra indítottak, hogy elbújjak egy ciprusfa árnyékába.
Alig bújtam el, egy leányka közeledett futva, pontosan a búvóhelyem felé, s nagyokat kacagott, mintha játékból menekülne valaki elõl.
A folyó meredek partján folytatta az útját, lába váratlanul megcsúszott, s õ beleesett a gyors vizû folyóba.
Én kiugrottam rejtekhelyemrõl, s a víz sodrát hallatlan erõfeszítéssel legyõzve megmentettem õt, és partra húztam.
Elvesztette eszméletét, s én amit csak tudtam, megtettem, hogy életre keltsem, de egyszer csak megzavart egy paraszt közeledése; valószínûleg elõle szökött meg játékból a leány.
Mikor meglátott, odaugrott hozzám, kitépte kezembõl a leánykát, s berohant az erdõ mélyére.
Én utánasiettem, magam sem tudom, miért, de az ember, mikor észrevette közeledésemet, rám fogta puskáját, és elsütötte.
Én a földre hanyatlottam, megsebesítõm pedig lélekszakadva bemenekült az erdõbe.
Ez volt hát jótettem jutalma!
Megmentettem egy emberi lényt a pusztulástól, s viszonzásként most egy húsomat-csontomat szaggató mély seb fájdalmától vonaglottam.
A nyájas szelídséget, amit alig néhány pillanattal elõbb éreztem, most pokoli düh váltotta fel, s a fogamat csikorgattam belé.
Fájdalmam hevében örök gyûlöletet és bosszút esküdtem az emberiség ellen.
De a sebem fájdalma letepert. Érverésem megszûnt, s én elájultam.
Hetekig éltem nyomorúságosan az erdõben, s igyekeztem meggyógyítani sebemet.
A golyó a vállamat érte, s nem tudtam, benn maradt, vagy átment rajta. Eltávolítani semmiképpen sem állt módomban.
S szenvedésemet még csak súlyosbította az a nyomasztó érzés, hogy igazságtalanul és hálátlanságból sebesítettek meg.
Naponta, újra meg újra bosszút esküdtem - gyilkos bosszút, mert csak az kárpótolhatott kiállott szenvedésemért és felháborodásomért.
Pár hét múlva begyógyult a sebem, és folytathattam utamat.
Fájdalmamat most már nem enyhítette sem a ragyogó napsütés, sem a lágy tavaszi szellõ. Minden gyönyörûség gúny volt csak sértett elhagyatottságomban, s még fájdalmasabban figyelmeztetett: engem nem a szépség élvezetére teremtettek.
De fáradalmaim végükhöz közeledtek, s akkortól számítva két hónapon belül Genf határába értem.
Estére érkeztem oda, s a város környéki mezõk közt kerestem búvóhelyet, hogy jól meggondoljam, mint is folyamodjam hozzád.
Elcsüggesztett a kimerültség, az éhség, s nagyon is boldogtalan voltam, hogy élvezni tudtam volna a lágy esti szellõt vagy a látványt, amint a nap lebukik a Jura bámulatos hegyei mögé.
Elszenderedtem, s ez könnyített töprengésem kínján, ám könnyû álmomat egy gyermek közeledése zavarta meg; futva közelített gyermeki jókedvében a zughoz, ahol meghúztam magam.
Ahogy rámeredtem, egyszerre az a gondolatom támadt, hogy e gyermeknek még bizonyára nincsenek elõítéletei, s ahhoz még rövid ideje él, hogy beléoltódott volna a torz utálata.
Ha tehát megfoghatnám, akkor társat s barátot nevelhetnék belõle, s nem lennék oly magányos ezen az emberekkel benépesített földön.
E gondolattól vezettetve elkaptam a gyermeket, mikor elszaladt mellettem, s odavontam magamhoz.
Amint megpillantott, szeme elé kapta a kezét, s élesen fölsikoltott. Erõszakkal elhúztam a kezét az arca elõl, s azt mondtam: - Gyermek, mire való ez?
Nem akarlak bántani. Hallgass rám!
Hevesen dulakodott velem.
- Engedjen el! - kiáltotta. - Szörnyeteg!
Ocsmány szörnyeteg!
Darabokra akar tépni, és föl akar falni!
Maga az emberevõ óriás!
Engedjen el, mert megmondom a papának!
- Gyermek, nem látod te többé a papádat. Velem jössz.
- Csúf szörnyeteg!
Engedjen!
A papám szenátor! Monsieur Frankenstein. Majd megbünteti magát.
Nem mer itt tartani!
- Frankenstein!
Szóval te az ellenségeimhez tartozol, azok közé, akik ellen örök bosszút esküdtem! Te leszel hát az elsõ áldozatom!
A gyermek még dulakodott, s olyan jelzõkkel halmozott el, amelyek mélységes kétségbeeséssel töltötték el szívemet. Megragadtam a torkát, hogy elhallgattassam - egy pillanat, s holtan hevert a lábamnál.
Csak néztem áldozatomat, s szívem dagadt a mámoros örömtõl és pokoli diadaltól. Összecsaptam a kezem, úgy kiáltottam fel: - Én is tudok bánatot okozni! Az ellenségem sem sérthetetlen. Ez a halál kétségbe ejti, s még ezer más kínozza, s kergeti majd pusztulásba.
Amikor a gyerekre szegeztem a szemem, csillogó valamit pillantottam meg a mellén.
Elvettem. Egy gyönyörû nõ arcképe volt.
Hiába minden rosszindulatom, meglágyított és vonzott ez az arc.
Percekig bámultam gyönyörködve seprûs pillájú fekete szemét és bájos ajakát. De egyszerre visszatért dühöm. Eszembe jutott, hogy én egyszer s mindenkorra meg vagyok fosztva attól az örömtõl, amit az ilyen gyönyörû teremtmények ajándékozhatnak valakinek, s ha õ, akinek képmását szemlélem, ha õ véletlenül rám pillantana, az isteni jóság helyét undor és félelem kifejezése foglalná el.
Hát csodálkozol, ha az ilyen gondolatok dühöt szültek bennem?
Inkább az a csoda, hogy abban a pillanatban fájdalmamat ordítással vezettem le, s nem rohantam inkább az emberek közé, hogy elpusztítani igyekezvén õket, magamat is elpusztítsam.
Miközben ilyen érzések uralkodtak bennem, elhagytam a helyet, ahol a gyilkosságot elkövettem, s biztonságosabb rejtekhelyet kerestem. Beléptem egy csûrbe, amely üresnek tetszett.
Ám egy nõ aludt odabenn a gyér szalmán. Fiatal volt. Nem olyan gyönyörû, mint akinek az arcképét õriztem, de kellemes arcú s bájos, fiatalsága és egészsége virágában.
Íme, gondoltam, még valaki, aki bárkit megajándékoz örömszerzõ mosolyával, csak engem nem.
Fölébe hajoltam, s odasúgtam neki: - Ébredj, angyalom, itt a kedvesed, aki az életét odaadná szemed egyetlen szeretõ pillantásáért. Ébredj, szerelmem!
Az alvó nõ megmoccant. Végigborzongott rajtam a rémület.
Mert hátha fölébred, meglát, megátkoz, és gyilkost kiált?
Biztosan azt is tette volna, ha lehunyt szeme kinyílik és meglát.
Õrült gondolat volt. Életre keltette bennem a démont - ne én, szenvedjen õ. A gyilkosságért, amit azért követtem el, mert örökre meg voltam fosztva attól, amit õ adhatott volna, bûnhõdjék õ.
Õ a bûn forrása. Legyen hát övé a büntetés is!
Hála Felix leckéinek és az ember vérszomjas törvényeinek, megtanultam, hogyan kell gonoszat cselekedni.
Fölébe hajoltam, s az arcképet biztonságosan elhelyeztem ruhája egy redõjében.
Megint megmoccant, és én elmenekültem.
Napokig visszajártam a helyre, ahol e jelenetek lejátszódtak. Néha azért, mert téged akartalak látni, néha hogy egyszer s mindenkorra itt hagyjam e világot s minden nyomorúságát.
Egy idõ múlva azonban útra keltem e hegy felé, keresztül-kasul bejártam minden zugát, miközben emésztett az izzó szenvedély, amelyet csak te tudsz lehûteni.
Nem válhatunk el addig, míg meg nem ígéred, kívánságomnak eleget teszel.
Egyedül vagyok, és nyomorult vagyok. Ember nem társul velem, s csak az a nõ nem tagadja meg magát tõlem, aki maga is torz és iszonyú, akár magam.
Nekem az kell, hogy az életem párja az én fajtám legyen, tökéletlen maga is, mint én.
És e lényt neked kell megteremtened!
TIZENHETEDIK FEJEZET
A lény befejezte szavait, s választ várva rám szegezte szemét.
De én megdöbbenésemben és zavaromban képtelen voltam úgy elrendezni gondolataimat, hogy teljes egészében felfogjam javaslatát.
Folytatta. - Nõt kell teremtened számomra, akivel együtt élhetek, a létemhez nélkülözhetetlen kölcsönös megértésben.
Ezt csak te tudod megtenni, s ezt olyan jogomként követelem, amit nem tagadhatsz meg tõlem.
Történetének vége megint fölszította bennem a dühöt, ami már kialudt, mikor békés életérõl beszélt a tanya lakói közt, s most képtelen voltam magamban tartani, ami bennem égett.
- Megtagadom - mondtam -, s nincs az a kínzás, amivel képes lennél kicsikarni beleegyezésemet.
Módodban áll engem tenni a legnyomorultabbá minden ember közt, de azt soha el nem éred, hogy a magam szemében lealjasuljak.
Még hogy egy újabb magadfajtát teremtsek, s közös gonoszságtok gyászba borítsa a világot!
Távozz!
Megadtam a választ. Megkínozhatsz, de ebbe sosem egyezem bele.
- Tévedsz - felelt a démon. - Fenyegetés helyett inkább vitába szállok veled.
Azért vagyok gonosz, mert nyomorult vagyok.
Hát nem kerül, nem gyûlöl az egész emberiség?
Te, a teremtõm, legszívesebben darabokra tépnél, hogy diadalmaskodj rajtam. Gondold csak meg, és mondd, miért szánjam én jobban az embert, mint az ember engem?
Te nem tartanád gyilkosságnak, ha beletaszítanál - már ha képes lennél rá - egy jégszakadékba, és így pusztítanád el a testemet, tulajdon kezed alkotását.
Tiszteljem az embert, ha õ megvet engem?
Éljünk együtt kölcsönös jóakaratban; s akkor, ahelyett hogy ártanék neki, hálakönnyekkel a szememben, mert befogadott, el fogom halmozni minden jóval.
De ez lehetetlen. Az emberi érzékek áthatolhatatlan gátat emelnek egyesülésünk elé.
Én meg nem nyugszom bele az alávaló rabszolgaságba.
Megbosszulom a rajtam esett sérelmeket. Ha szeretetet nem kelthetek, majd keltek félelmet, s kiváltképp ellened esküszöm kiolthatatlan gyûlöletet, õsellenségem, teremtõm.
Vigyázz! Mindent elkövetek a romlásodra mindaddig, míg úgy meg nem keserítem a szívedet, hogy megátkozod a napot is, amikor a világra jöttél.
Ördögi düh hevítette, miközben ezt kimondta. Arca görcsösen összerándult, emberszemnek elviselhetetlenül iszonyúra, de egyszerre lecsillapodott, s így folytatta:
- Én meg akartam õrizni a józanságomat.
E szenvedély azért árt nekem, mert nem vagy hajlandó mérlegelni, hogy te vagy túlzott hevének okozója.
Ha csak egyvalaki is jóindulattal viseltetne irányomban, én százszorosan, ezerszeresen viszonoznám. Egyetlen lélek kedvéért békét kötnék az egész emberfajjal!
De most megint olyan gyönyörû álmokba merülök, amelyek soha nem válnak valóra.
Csak annyit kérek tõled, légy józan és mértéktartó. Egy éppoly csúf teremtményt szeretnék, mint jómagam, csak más nemût. Nem nagy ajándék, de én mindössze ennyit kaphatok, s ennyivel meg is elégszem.
Igaz, szörnyetegek leszünk mind a ketten, akiket nem fogad be a világ, de épp azért egymáshoz annál jobban ragaszkodunk.
Az életünk nem lesz boldog, de ártalmatlan, és ment attól a nyomorúságtól, amit most szenvedek.
Ó!
Teremtõm, tégy boldoggá! Hadd legyek hálás neked a jótéteményedért!
Hadd lássam, hogy rokonszenvet ébresztek legalább egy élõlényben. Ne tagadd meg kérésemet!
Meghatódtam.
Végigfutott ugyan a hátamon a hideg, ahogy beleegyezésem következményeire gondoltam, de úgy éreztem, az érvelésében van némi igazság.
A története s az érzései, amelyeket kifejezett, érzõ lelkét bizonyították. S én, mint a teremtõje, vajon nem tartozom megadni neki azt a boldogságot, ami hatalmamban áll, s ami megilleti?
Észrevette érzelmeim változását, s folytatta:
- Ha ebbe beleegyezel, se te, sem más ember nem lát minket soha többé. Elbujdosom Dél-Amerika roppant erdõségeibe.
Az én élelmem nem ugyanaz, mint az emberé. Én nem ölök bárányt és kecskegidát, hogy kielégítsem az étvágyamat. Elélek én makkon és bogyókon is.
Párom meg ugyanolyan lesz, mint én, s megelégszik ugyanazzal.
Ágyat száraz levelekbõl vetünk. A nap ugyanúgy süt miránk, mint az emberekre, s megérleli a mi étkünket is.
E kép békés és emberséges, s érezned kell, kérésemet csak felelõtlen hatalmadban és kegyetlenségbõl tagadhatod meg.
Ha eddig nem szántál is, most látom szemedben az együttérzést. Hadd ragadjam meg hát a kedvezõ pillanatot, s vegyelek rá az ígéretre, amelyre oly hevesen vágyom.
- Azt mondod - feleltem -, elbujdosol onnét, ahol emberek laknak, s a vadonban települsz meg, ahol erdei vadak lesznek a társaid.
De mint viseled majd el a számûzetést te, aki annyira sóvárogsz az ember szeretetére és együttérzésére?
Visszajössz, jóságot keresel, s megint megvetéssel találkozol. Kiújulnak gonosz szenvedélyeid, s akkor már társad is lesz, aki segít a pusztítás munkájában.
Ez nem lesz jó. Ne is vitatkozz, nem egyezhetem bele.
- Milyen állhatatlanok az érzelmeid!
Alig egy perccel ezelõtt még meghatottan hallgattad a szavaimat, most hát miért zárkózol el a panaszom elõl?
Esküszöm neked a földre, amelyet lakok, s terád, aki megalkottál, hogy párommal, akivel megajándékozol, elhagyom az ember szomszédságát, s a lehetõ legvadabb vidéken telepszem meg.
Gonosz szenvedélyeim kialusznak, mert lesz, aki megértsen!
Életem lassan elfolyik, s halálom óráján nem fogom átkozni alkotómat.
Szavai különös hatással voltak rám.
Részvéttel voltam iránta, sõt néha úgy éreztem, szeretném megvigasztalni, de amikor ránéztem, s megpillantottam ezt az ocsmány valamit, mely mozog és beszél, elszorult a szívem, s az érzéseim iszonyra és gyûlöletre váltottak át.
Igyekeztem elfojtani ezeket az indulatokat. Ha rokonszenvet nem is érzek iránta, gondoltam, akkor sincs jogom megtagadni tõle azt a kevéske boldogságot, amit még hatalmamban áll megadnom neki.
- Esküdözöl - mondtam -, hogy nem okozol semmi bajt, de eddig vajon nem tanúsítottál-e akkora rosszindulatot, ami miatt joggal lehetek bizalmatlan irántad?
Vajon nem cselfogás-e ez, hogy a bosszúdnak tágabb teret nyitva annál nagyobb legyen a diadalod?
- Mit akarsz?
Velem ne kukoricázz, én választ követelek.
Ha nem köt semmi, és nem szeretek senkit, akkor gyûlölet és gonoszság a részem. De ha szeret valaki, ez semmivé teszi bûneim okát, s olyasvalakivé leszek, akinek a létezését sem veszi észre senki.
Az én gonoszságom a rám kényszerített és utált magány gyermeke, de ha velem egyenlõvel élek együtt, szükségszerûen támad föl bennem az erény.
Akkor egy érzõ lény szeretetét érzem, s kötve tart a létezés és a történések lánca, amelyrõl most elszabadultam.
Hallgattam egy darabig, s eltöprengtem azon, amit elmondott, s az érvein, amelyeket elõsorolt.
Azokon az ígéretes erényeken gondolkodtam, amelyeket léte kezdetén tanúsított, s hogy miként hiúsította meg utóbb minden jó szándékát az az undor és megvetés, amit pártfogói tanúsítottak irányában.
Számításomban nem mulasztottam el figyelembe venni fenyegetõ erejét sem. Egy teremtmény, amely megél a gleccserek jégbarlangjaiban, s üldözõi elõl megbúvik a hozzáférhetetlen meredélyek párkányain, olyan képességek birtokában van, amelyekkel hiábavaló szembeszegülnöm.
Hosszú gondolkodás után arra a következtetésre jutottam, hogy mind neki, mind embertársaimnak akkor teszek jót, ha teljesítem a kívánságát.
Odafordultam hát hozzá, s így szóltam:
- Beleegyezem a kérésedbe, ha ünnepélyesen megesküszöl, hogy itt hagyod Európát s minden más helyet, amelynek szomszédságában ember él, amint nõt adok neked, aki elkísér számûzetésedre.
- Esküszöm - kiáltotta - a napra és a kék egekre, a szeretet tüzére, mely szívemben ég, hogy ha megadod, amiért imádkozom, engem többé nem látsz, míg ezek léteznek.
Menj haza, s kezdj hozzá! Kimondhatatlan aggodalommal figyelem munkádat, de ne félj, csak akkor bukkanok fel, ha végeztél vele.
Ezt mondván otthagyott, talán mert félt, hogy megváltoznak az érzelmeim.
Láttam, amint leereszkedik a hegyoldalon, sebesebben, mint a szálló sas, majd hamarosan elvész a jégtenger hullámai közt.
Elbeszélése egy egész napot igénybe vett, s a nap már a látóhatár széle felé járt, mikor hazaindultam.
Tudtam, sietnem kell le a völgybe, mert hamarosan sötétség vesz körül, de szívem nehéz volt, s lépteim lassúk.
A veszõdséges út a kanyargós hegyi ösvényeken s az igyekezet, hogy a lábamat lépésrõl lépésre szilárdan megvessem, így, tele indulattal, amelyet a nap eseményei váltottak ki belõlem, nagyon nehezemre esett.
Jócskán beesteledett tehát, mire félútra, a pihenõhöz értem, s letelepedtem a kút mellé.
Hol itt, hol ott csillantak fel az égen a csillagok, mikor a felhõk épp elvonultak elõlük. Sötét fenyõk szöktek magasra elõttem, s lépten-nyomon kidõlt fák hevertek a földön. Csodásan ünnepélyes volt a táj, s különös gondolatokat ébresztett bennem.
Elsírtam magam keserûen, s kezemet összekulcsolva így kiáltottam föl:
„Ó!
Ti csillagok és felhõk s ti szelek, mind csak csúfolkodtok velem. Ha igazán szánnátok, elpusztítanátok az érzést és az emlékezetet. Adjátok, hogy semmivé legyek, de ha nem, távozzatok, távozzatok, s hagyjatok magamra e sötétségben!”
Eszeveszett és nyomorult gondolatok ezek, de el sem tudom mondani, mekkora súllyal nehezedett rám a csillagok örök hunyorgása, s mint hallgattam minden szélroham zúgását, mintha csúf, gyászos sirokkó lenne, mely csak azért fúj, hogy én elasszak tõle.
Már hajnalodott, mire Charmounix-ba megérkeztem. Meg sem álltam pihenni, már indultam is tovább Genfbe.
Még a szívem mélyén sem tudtam magyarázatot adni az érzéseimre - hegynyi súllyal nyomtak, s a kínszenvedésem megsemmisült roppant terhük alatt.
Így értem haza, léptem be a házba, s mutatkoztam családom elõtt.
Elgyötört és tébolyult arcom megriasztotta õket, de nem feleltem egyetlen kérdésükre sem, s szólni is alig szóltam.
Úgy éreztem, mintha kiátkoztak volna - mintha nem lenne jogom rá, hogy együttérzésükre igényt tartsak -, mintha soha többé nem élvezhetném a társaságukat.
De még így is az imádásig szerettem õket; õket akartam megmenteni, azért szántam rá magam a feladatra, amelytõl annyira iszonyodtam.
Attól, hogy mi vár rám, most egyszeriben megszûnt az életem minden más körülménye, úgy múlt el tõlem valamennyi, mint az álom, s számomra ez a gondolat jelentette már az élet egyetlen valóságát.
TIZENNYOLCADIK FEJEZET
Teltek a napok, s teltek a hetek, miután Genfbe visszatértem, s képtelen voltam összeszedni a bátorságomat, hogy a munkámnak nekikezdjek.
Bármennyire féltem is a csalódott démon bosszújától, képtelen voltam legyõzni ellenérzésemet a rám váró feladattal szemben.
Úgy találtam, nem tudnék megszerkeszteni egy nõt anélkül, hogy ne szentelnék megint néhány hónapot az elmélyült tanulmányoknak és fáradságos kutatásnak.
Hallottam valami fölfedezésrõl, amit egy angol természetbölcselõ tett, s amelynek ismerete lényeges volt sikerem szempontjából, így néha már az jutott eszembe, kieszközlöm apám hozzájárulását egy Angliában e célból teendõ látogatáshoz, de minden ürügy jó volt számomra, hogy ezt halogassam, annyira húzódoztam megtenni az elsõ lépést egy olyan vállalkozás irányában, amelynek elengedhetetlen kényszerérõl nem voltam már oly egyértelmûen meggyõzõdve, mint korábban.
Kétségtelen, bizonyos változás ment végbe bennem. Egészségem, mely mind ez ideig hanyatlott, most helyreállt, s kedélyem is, ha épp nem nyomasztotta szerencsétlen ígéretem, ennek arányában javult.
Atyám örömmel látta e változást, s most az volt a fõ gondja, miként tüntethetné el végleg mélabúm maradványait, melyek hébe-hóba visszatértek, s mindent fölfaló feketeségükkel homályba borították a kezdõdõ napsütést.
Ilyenkor a teljes magányban találtam menedéket.
Egész napokat töltöttem a tavon egy kis csónakban, néztem a felhõket, némán s figyelmetlenül hallgattam a fodrozó víz csobogását.
Ritkán esett meg, hogy a friss levegõ meg a fényes nap ne állította volna helyre bizonyos fokig a lelkem nyugalmát, s hazatérve ne fogadtam volna mosolyra készebben s vidámabb szívvel szeretteim köszöntését.
Amikor egyik csavargásomról hazatértem, apám félrehívott, s így szólt:
- Örömmel látom, drága fiam, hogy visszatértél korábbi szórakozásaidhoz, s úgy látszik, kezded összeszedni magadat.
Ám mégis boldogtalan vagy, s még mindig kerülöd a társaságunkat.
Egy idõ óta már gyanítani se gyanítom, mi lehet ennek az oka, de tegnap eszembe jutott valami, s ha a feltevésem helytálló, nagyon kérlek, mondd meg.
A tartózkodás ebben a kérdésben nemcsak haszontalan, de megháromszorozza mindannyiunk szenvedését.
Megreszkettem e bevezetéstõl, s apám imigyen folytatta:
- Bevallom, fiam, mindig arra számítottam, házasságtok a mi drága Elizabethünkkel házunk vigasza és hanyatló éveim támasza lesz.
Kora gyermekkorotoktól vonzódtok egymáshoz. Együtt tanultatok, és úgy látszott, jellemeteket és ízléseteket tekintve is tökéletesen egymáshoz illetek.
De oly vak az emberi tapasztalás, hogy amit tervem legbiztosabb támaszának hittem, tán épp ez tette teljesen tönkre.
Meglehet, te húgodnak tekinted õt, s nem kívánod, hogy feleséged is legyen.
Sõt tán találkoztál valakivel, és beleszerettél; s mert úgy véled, téged a tisztesség Elizabethhez köt, e belsõ küzdelem okozza a sajgó fájdalmat, mely láthatólag gyötör.
- Drága atyám, nyugodj meg.
Gyöngéden s õszintén szeretem kuzinomat.
Nem ismerek nõt, aki oly forró csodálatot és szeretetet váltott volna ki belõlem, mint Elizabeth.
Minden reményemet s egész jövõmet leendõ egybekelésünkre alapozom.
- Drága Victorom, érzelmeid, amelyeknek hangot adtál, több örömöt szereznek nekem, mint régóta bármi.
Ha így érzel, biztosan boldogok leszünk, bármi történjék is, ami ránk veti árnyékát.
Épp ezt, a sötét árnyékot, mely a kedélyedet annyira megüli, ezt szeretném eloszlatni.
Mondd meg tehát: van-e valami ellenvetésed házasságtok mielõbbi ünnepélyes megpecsételése ellen?
Üldözött bennünket a balsors, az utóbbi idõk eseményei kizökkentettek a mindennapok derûs nyugalmából, amely éveim számához és hanyatló erõmhöz illenék.
Te fiatal vagy, de lévén tisztességes vagyon birtokában, nem hiszem, hogy a korai házasság egy kicsit is akadályozná talán már kialakult, nagyra törõ és hasznos terveidet.
Ám ne hidd, hogy kényszeríteni akarlak a boldogságra, vagy az, ha netán a házasságot késõbbre óhajtod halasztani, bármi komoly aggodalmat okozna nekem.
Mérlegeld hát szavaimat elfogulatlanul, és arra kérlek, felelj õszintén és bizalommal.
Némán hallgattam atyámat, s egy darabig még azután sem tudtam választ adni neki.
Számtalan gondolat kavargott agyamban, s igyekeztem valami következtetésre jutni.
Mert sajna még a gondolat is, hogy Elizabethtel azonnal egybekeljek, rémítõ és kétségbeejtõ volt az én számomra.
Ünnepélyes ígéret kötött, amit még nem teljesítettem, de nem mertem megszegni sem, mert ha megszegném, ki tudja, miféle szörnyûségeket zúdítanék nemcsak magamra, hanem szeretõ családomra is!
Hát ünnepelhetek-e én így, e szörnyû súllyal a nyakamon, mely lehúz a földre?
Elõbb teljesítenem kell, amiben megállapodtunk, hadd távozzék a szörnyeteg a párjával, s csak azután élvezhetem egybekelésünk örömét, amitõl a lelkem békéjét várom.
Eszembe jutott az is, hogy vagy Angliába kell utaznom, vagy hosszú levelezést kell folytatnom azokkal az angol természetbölcselõkkel, akiknek tudását és fölfedezését nem nélkülözhetem jelen vállalkozásom során.
A kívánt értesülések megszerzésének ez utóbbi módszere késedelmet okoz és nem kielégítõ. És amellett leküzdhetetlenül idegenkedtem tõle, hogy e gyûlöletes feladatot apám házában végezzem el, miközben a szokott módon érintkezem szeretteimmel.
Tudtam, közben ezernyi félelmes véletlen következhet be, s ezek közül a legcsekélyebb is fényt vetne egy olyan történetre, mely iszonnyal töltené el mindazokat, akik hozzám oly közel állnak.
Azzal is tisztában voltam, gyakran el fogom veszíteni az önuralmamat, s nem leszek képes elrejteni azokat a mardosó érzéseket, amelyek e rémületes tevékenység elõrehaladtával okvetlenül hatalmukba kerítenek.
Így hát, míg ezzel foglalkozom, távol kell tartanom magamat mindazoktól, akiket szeretek.
Ha egyszer elkezdtem, hamar a végére fogok járni, s akkor talán helyreáll családom békessége és boldogsága.
Ha ígéretem teljesítem, a szörnyeteg örökre eltávozik.
Vagy (képzeletem szívesen játszott a gondolattal) idõközben halálos baleset éri, s ez rabszolgaságomnak örökre véget vet.
Ezek az érzelmek diktálták atyámnak adott válaszomat.
Megmondtam, Angliába szeretnék ellátogatni, de kérésem igazi okát titokban tartva kívánságomat olyan álruhába öltöztettem, amely nem keltett gyanút, de komolysága láttán apám könnyen ráállt a teljesítésére.
Oly hosszú idõ minden mást elnyelõ mélabúja után, amely mélységét és hatását tekintve már-már õrület volt, boldogan látta, mily örömömet lelem az utazás gondolatában, s azt remélte, hogy mire hazatérek, a környezetváltozás és a különbözõ szórakozások hatására megint az leszek, aki voltam.
Teljesen rám bízta, mennyi ideig maradok távol. Úgy terveztük, néhány hónapig vagy legfeljebb egy évig maradok.
Atyai gondosságból még útitársat is szerzett.
Bár velem elõzetesen nem beszélte meg, Elizabethtel egyetértésben elintézte, hogy Clerval Strassbourgban csatlakozzék hozzám.
Ez ugyan ellentétben volt a feladatom teljesítéséhez annyira áhított magánnyal, de utazásom kezdetén barátom jelenléte semmiképpen nem lesz akadály, s szívembõl örültem, hogy ily módon megtakaríthatok magamnak sok-sok órányi tébolyító magányos töprenkedést.
Sõt Henry talán megvéd ellenségem tolakodó megjelenésétõl.
Hiszen ha egyedül lennék, idõrõl idõre vajon nem erõltetné-e rám iszonyú jelenlétét, hogy feladatomra emlékeztessen, vagy ellenõrizze elõrehaladását?
Elhatároztuk tehát, hogy Angliába utazom, s hazatértem után Elizabethtel nyomban egybekelünk.
Atyám az életkora miatt nagyon ódzkodott a halogatástól.
Ami engem illet, én egyetlen jutalmat ígértem magamnak utált fáradozásomért - egyetlen vigaszt páratlan szenvedéseimért. Mégpedig azt, hogy amint nyomorúságos rabszolgaságomból szabadulok, nyomban elveszem Elizabethet, s vele egybekelve elfeledem a múltat.
Megtettem hát elõkészületeimet az útra, de örökké ott kísértett bennem egy érzés, s ez félelemmel s nyugtalansággal töltött el.
Én elmegyek, de miután itt maradó szeretteim nem tudnak ellenségem létezésérõl, s mert lehet, hogy õt felingerli távozásom, védtelenül ki vannak téve támadásainak.
Ám nem azt ígérte-e, hogy akárhova megyek, elkísér, s nem jön-e el velem Angliába is?
E gondolat önmagában rettenetes volt, de megnyugtató is, mivel ez szeretteim biztonságát jelentette.
Gyötört a gond, hogy esetleg épp a fordítottja történik.
De mióta e teremtmény rabszolgája voltam, mindvégig a pillanat hatása alatt, ösztönösen cselekedtem, s most azt súgták érzéseim, a szörnyeteg a nyomomba ered, s családom ily módon legalább megszabadul a mesterkedéseitõl.
Szeptember vége volt, mikor szülõházamnak ismét búcsút mondtam.
Az utazás az én ötletem volt, Elizabeth tehát belenyugodott. De tele volt szorongással a gondolattól is, hogy ily módon tõle távol kell elszenvednem a gyász és boldogtalanság támadásait.
Az õ gondoskodása szerezte meg számomra útitársul Clervalt - legalább õ legyen velem, még ha egy férfi szeme nem is veszi észre azt az ezernyi apróságot, amely egy nõ szorgos figyelmét mind fölkeltené.
Szerette volna lelkemre kötni, siessek haza, de elnémította az ezernyi, egymásnak ellentmondó érzés, mikor könnyes-hallgatagon búcsút vett tõlem.
Beugrottam az indulásra váró kocsiba, s alig tudtam, hová is megyek, s azzal sem törõdtem, mi folyik körülöttem.
Csak egyvalamire volt gondom, s ennek a puszta gondolata is keserves kínt okozott: rakják be a kocsiba vegyészeti eszközeimet is, amelyeket magammal akartam vinni.
Komor gondolatokba merülten utaztam át a gyönyörû és felséges tájon, anélkül hogy távolba meredõ szemem bármit is észrevett volna.
Nem tudtam másra gondolni, csak utam végcéljára s a munkára, amely majd lefoglal.
Pár nap múltán, amit szórakozott tétlenségben töltöttem, miközben kocsim mérföldet mérföld után tett meg, Strassbourgba értem. Itt két napot várakoztam Clervalra.
Megjött.
Ó jaj, mekkora volt a különbség kettõnk közt!
Õ fogékony volt minden újra, örömmel észlelte a lenyugvó nap szépségét, s még annál is jobban örült, ha fölkelni látta, s új napot kezdett.
Fölhívta figyelmemet a táj változó színeire s arra, ami az égen volt látható.
- Így érdemes élni! - kiáltott fel. - Ha az ember élvezi az életet!
De te, drága Frankensteinem, miért vagy oly csüggedt és bánatos?
Igaz, az én elmémet sötét gondolatok foglalkoztatták, s nem vettem észre sem az Esthajnalcsillag kihunytát, sem a fölkelõ nap Rajna vizében tükrözõdõ aranyát.
És ön, barátom, sokkal jobban elszórakoznék, ha Clerval naplóját olvasná, aki fogékony és örvendezõ szemmel vett észre maga körül mindent, mint ha az én töprengéseimet hallgatja.
Mert engem, nyomorult emberroncsot átok kísértett, s átok zárta el elõlem az örömhöz vezetõ valamennyi utat.
Abban állapodtunk meg, hogy a Rajnán szállunk alá Strassbourgtól Rotterdamig, s onnét vitorlázunk át Londonba.
Útközben magunk mögött hagytunk sok fûzzel benõtt szigetet, s megnéztünk több gyönyörû kisvárost.
Megálltunk egy napra Mannheimben, s Strassbourgból való elindulásunk után ötödnapra megérkeztünk Mainzba.
A Rajna folyása Mainzon túl sokkal festõibbé válik.
Vize meggyorsul, s nem magas, de meredek oldalú, gyönyörû formájú hegyek közt kanyarog.
Sok, sötét erdõvel körülvett, magas és hozzáférhetetlen meredély szegélyén álló várromot láttunk.
E szakaszán a Rajna igazán páratlanul változatos tájképet nyújt.
Egy helyt az ember sziklás hegyeket, félelmes lejtõkön letekintõ várromokat lát, amelyek lábánál sötéten rohan a Rajna, majd hirtelen megkerül egy hegyfokot, s a szelíden lejtõ zöld parton gyönyörû szõlõskertek, a kígyóként kanyargó folyó és népes kisvárosok töltik be a színt.
Épp szüret ideje volt, s ahogy lefelé siklottunk a folyón, hallottuk a munkások énekét.
Még én is, bármennyire levert voltam, s bármennyire zaklatták kedélyemet a komor érzések, még én is elteltem gyönyörûséggel.
Feküdtem a bárka fenekén, s miközben a felhõtlen, kék eget bámultam, mintha magamba szívtam volna a derûs nyugalmat, mely annyi ideje már idegen volt tõlem.
S ha így éreztem én, ki tudná leírni Henry érzéseit?
Õ egyenest tündérországban érezte magát, s oly boldog volt, amilyet ember ritkán ízlel.
- Láttam - mondotta - hazám legszebb tájait. Ellátogattam Luzern és Uri tavához, ahol a havas hegyek szinte függõlegesen lejtenek le a vízre, fekete, áthatolhatatlan árnyékot vetve, mely komor lenne s gyászos, ha a szem föl nem vidulna a zöldellõ szigetek látványától. Én láttam e tavakat viharban háborogni, mikor a forgószél víztölcséreket szaggat, s némi képet ad róla, milyenek is lehetnek a hatalmas óceán vízoszlopai, láttam, mikor a hullámok haragosan ostromolják a hegy lábát, ott, ahol a papot s a szeretõjét elsodorta a lavina, s ahol, ha elnémul az éji szél, úgy mondják, még most is hallani halálsikolyukat. Láttam La Valais hegyeit s a Pays De Vaud-t; de ez az ország, Victor, jobban tetszik, mint amannak valamennyi csodája.
Svájc hegyei fenségesebbek és idegenebbek; ám e csodaszép folyó partja csupa báj, ehhez foghatót még sose láttam.
Nézd azt a várat amott a meredélyen, s nézd amazt a szigeten: szinte elrejti a dús lomb. S azokat a munkásokat, akik szõleik közt jönnek lefelé, s a falut, mely félig megbúvik a hegy zugában.
Ó, a szellem, mely e tájat lakja és õrzi, jobban érti az ember lelkét, mint amaz, mely föltorlasztja a jégfolyókat, vagy meghúzódik hazánk megközelíthetetlen hegyeinek ormán.
Clerval!
Szeretett barátom!
Még most is gyönyörûség idéznem szavaidat s elidõznöm a táj e dicséretén, amelyhez oly jelesül értettél volt.
Mert õ a „természet költészetének” mintájára teremtetett.
Zabolátlan és lelkes képzeletét szívének érzékenysége tartotta féken.
Lelke túláradt a lángoló érzésektõl, barátsága oly bámulatos volt és odaadó, amilyenrõl az anyagias gondolkodás azt tartja, ilyen csak a képzelet világában létezik.
De még az emberi együttérzés sem volt elég, hogy lelke mohó vágyait kielégítse.
A természet szépségeinek, amelyeket mások csak megcsodálnak, õ valósággal tüzes szerelmese volt.
...A zengõ vízesés
szenvedélyként zúgott át: a hegy, a
nagy szikla, a mély és sötét vadon
s színeik s formáik mind szinte étvágy
voltak nekem; mind érzõ szeretet volt,
mely nem kívánt távolabbi varázst,
gondolatit; se izgalmat, hacsak nem
amit a szem nyújt.
Erõtlen szavam csak csekélység, amivel Henry példátlan érdemének adózom, de megnyugtatják szívemet, mely túlárad az emlékezés teremtette fájdalomtól.
Folytatom hát a történetemet.
Köln után partra szálltunk a holland alföldön, s úgy határoztunk, postakocsin folytatjuk utunkat, mert nem kedvezett a szél, s a folyó sodra szelíd volt ahhoz, hogy segítségünkre legyen.
Utunk itt elvesztette a táj szépségbõl fakadó érdekességét, de pár nap alatt Rotterdamba értünk, onnét meg tengeren folytattuk utunkat Angliába.
December utóján, egy derült reggel pillantottam meg Britannia fehér szirtjeit.
A Temze partja új tájjal ismertetett meg. Jobbról is, balról is sík volt, de termékeny, s szinte minden kisváros neve valamilyen emléket idézett.
Láttuk Tilburyt, és eszünkbe jutott a spanyol armada. Láttuk Gravesendet, Woolwicht és Greenwicht, csupa olyan helyet, amelynek már odahaza hallottam a hírét.
Végül megpillantottuk London számos templomtornyát, a fölébük magasodó Szent Pál-székesegyházat és az angol történelembõl hírhedett Towert.
TIZENKILENCEDIK FEJEZET
Egyelõre Londonban állapodtunk meg. Úgy határoztunk, pár hónapot e csodálatos és nagy hírû városban töltünk.
Clerval arra vágyott, hogy megismerkedjék kora lángeszû és tehetséges embereivel; nekem ez csak a mellékes célom volt. Javarészt az ígéretem teljesítéséhez nélkülözhetetlen értesülések megszerzésével voltam elfoglalva, nyomban elõvettem tehát magammal hozott s a legkiválóbb természetbölcselõknek címzett ajánlóleveleimet.
Ha erre az utazásra tanulmányaim s boldogságom idején került volna sor, az kimondhatatlan öröm lett volna számomra.
De most métely rágott az életemen, s ezeket az embereket is csak azért kerestem fel, mert netán felvilágosítással szolgálhatnak azzal kapcsolatban, ami oly félelmesen, oly mélységesen érdekelt.
A társaság terhemre volt; ha magamra maradtam, elmémet a menny és föld képeivel tölthettem meg. Henry hangja megnyugtatott, s így ha vele voltam, átmenetileg hamis békességbe tudtam ringatni magam.
De a közömbös, vidám arcok fekete kétségbeesést vontak a szívemre.
Úgy láttam, áthághatatlan sorompó emelkedik köztem és embertársaim között. E sorompón William és Justine vére volt a lakat. S ha eltöprengtem a nevükhöz kapcsolódó eseményeken, lelkem megtelt fájdalommal.
De Clervalban korábbi énem képmását láttam. Érdeklõdõ volt, élményekre, tudásra éhes.
Az erkölcsök különbözõsége, amelyen meg-megakadt a szeme, számára a tanulság és mulatság kimeríthetetlen forrása volt.
S volt célja is, olyasmi, amit már régóta maga elé tûzött.
Azt tervezte, ellátogat Indiába, mert úgy hitte, ha megismeri különféle nyelveit és társadalmát, lényegesen elõsegítheti az európai gyarmatosítást és kereskedelmet.
E tervét egyedül Angliában üthette nyélbe.
Örökké tele volt hát dologgal, s örömét csak az én szomorúságom és levertségem árnyékolta be.
Amennyire lehetett, megpróbáltam ezt eltitkolni elõle, nehogy megfosszam attól a természetes örömtõl, amelyet az élet egy új színtere láttán érez.
Gyakran megesett, hogy nem tartottam vele, azt mondtam, dolgom van, csak hogy ily módon magamra maradjak.
Nekifogtam már összegyûjteni az anyagot is, ami új teremtményemhez kellett, s ez olyan gyötrelem volt számomra, mint mikor vízcseppek hullanak egyenként az ember fejére.
Minden ennek szentelt gondolatom kínszenvedés volt, minden szótól, amit ezzel kapcsolatban kiejtettem, megreszketett az ajkam, s megremegett a szívem.
Miután néhány hónapot Londonban töltöttünk, levelet kaptunk valakitõl Skóciából, aki annak idején Genfben járt nálunk.
Fölsorolta szülõhazájának szépségeit, s megkérdezte, vajon nem vonzanak-e annyira, hogy utazásunkat meghosszabbítsuk egészen az északi Perthig, ahol õ lakik.
Clerval nagyon szerette volna elfogadni a meghívást, jómagam pedig, bár borzadtam a társaságtól, nagyon vágytam megint hegyeket és folyókat látni, s a Természetnek mindazon csodamûveit, amellyel földíszíti választott lakóhelyeit.
Október elején érkeztünk Angliába, s most február volt.
Úgy döntöttünk hát, hogy a rá következõ hónap vége felé indulunk északi utunkra.
Ennek során nem az Edinburghbe vezetõ nagy utat szándékoztunk követni, mert meg akartuk nézni útközben Windsort, Oxfordot, Matlockot és a cumberlandi tavakat, s úgy terveztük, július vége felé érünk utunk végpontjához.
Összecsomagoltam vegyészeti eszközeimet s az összegyûjtött anyagot, mert munkámat Skócia északi felföldjének valami ismeretlen zugában szerettem volna elvégezni.
Március huszonhetedikén keltünk útra Londonból, pár napra megállapodtunk Windsorban, s bekóboroltuk gyönyörû erdejét.
Hegylakó szemünknek új szín volt ez. A méltóságteljes tölgyes, a rengeteg vad, a csordányi tekintélyes szarvas mind újdonság volt a mi számunkra.
Innét Oxfordba mentünk tovább.
Ahogy átléptük a város határát, elménk megtelt azon események emlékével, amelyek itt játszódtak le másodfélszáz évvel ezelõtt.
Itt gyûjtötte össze I. Károly a hadait.
A város hû maradt hozzá, miután az egész ország elpártolt az õ ügyétõl, hogy a parlament lobogójához csatlakozzék.
A szerencsétlen király és társai, a szeretetre méltó Falkland, a pökhendi Goring, a királyné és a királyfi emléke különösen érdekessé tette a város minden olyan részét, amely állítólag a szállásuk volt.
A régi idõk szelleme otthonra lelt itt, s mi örömmel követtük a lába nyomát.
Ha ezek az érzések nem lelték volna meg a képzeletben a maguk jutalmát, a város önmagában is elég szép volt ahhoz, hogy megcsodáljuk.
Kollégiumai õsrégiek és gyönyörûek. Utcái majdnem fenségesek, s a bájos Isis, amely mellette folyik el csodaszép zöld rétek között, nyugalmas víztükörré terül, s visszaveri a tornyok, toronysüvegek és kupolák vénséges vén fákkal körülvett csoportjának képét.
Élveztem e képet, bár örömömbe ürömöt vegyített a múlt emlékezete és a jövõ elõérzete.
Ifjúkoromban soha nem férkõzött lelkemhez az elégedetlenség, s ha eluralkodott is rajtam néha az ennui, a természet szépségeinek látványa vagy az ember csodás és fennkölt mûveinek tanulmányozása mindig érdeklõdést keltett szívemben, és visszaadta szellemem rugalmasságát.
De ma villámsújtott fa vagyok. A villám a lelkembe hatolt, s akkor úgy éreztem, azért kell életben maradnom, hogy mások szeme elé tárjam, ami vagyok, s ami hamarosan úgyis megszûnök lenni - a ronccsá vált emberiesség mások szemében szánalmas, magam számára elviselhetetlen képét.
Tekintélyes idõt töltöttünk Oxfordban, bejártuk egész környékét, s igyekeztünk azonosítani minden olyan pontot, amely netán valami szerepet játszott az angol történelem e lelkesítõ korszakában.
Kis felfedezõ útjainkat gyakran nagyon is megnyújtotta a mindig újabb meg újabb látnivaló.
Fölkerestük a nagy hírû Hampden sírját s a mezõt, ahol e hazafi elesett.
Lelkem egy pillanatra kiemelkedett megalázó és nyomorúságos félelmeibõl, hogy elelmélkedjem a szabadság és önfeláldozás magasztos eszméin, amelyeknek emlékjeléül szolgálnak e látnivalók.
Egy pillanatra volt merszem lerázni láncaimat, s szabad, büszke lélekkel körülnéztem, de a vas már húsomba evõdött, s én, reszketve és reménytelenül, újra belesüppedtem nyomorúságos önmagamba.
Sajnálkozva hagytuk ott Oxfordot, s indultunk tovább Matlockba, következõ pihenõhelyünkre.
A falu környéke nagyon hasonlít Svájc tájaira, csak minden kisebb, s a zöld dombok fölül hiányzik az Alpok távoli, fehér koronája, mely szülõhazám fenyõerdei fölött mindig jelen van.
Meglátogattuk a csodálatos barlangot s azokat a kis üvegszekrényeket, amelyekben a természettudományi érdekességeket ugyanúgy teszik ki közszemlére, mint Servox és Chamounix gyûjteményeiben.
Ez utóbbi név megreszkettetett, mikor Henry kiejtette, igyekeztem hát mielõbb otthagyni Matlockot, amelyhez ily módon annak a szörnyû jelenetnek emléke társult.
Derbybõl észak felé tartva két hónapot Cumberlandben és Westmorelandben töltöttünk.
Itt már szinte a svájci hegyek közé képzelhettem magam.
A kis hófoltok, amelyek megtapadtak a hegyek északi lejtõin, a tavak, a sziklák közt rohanó patakok szememnek mind, mind ismerõs és drága látvány.
Szereztünk itt egy-két barátot is, akiknek már-már sikerült becsalogatniuk engem a boldogságba.
Clerval öröme aránytalanul nagyobb volt, mint az enyém. Tehetséges emberek társaságában elméje szárnyakat kapott, s nagyobb képességeket, bõvebb erõforrásokat fedezett fel önmagában, mint nála kevesebbet érõ emberek között hinni merte volna.
- Szívesen leélném itt az életemet - mondta -, s e hegyek közt még Svájc vagy a Rajna is alig hiányoznék.
De rádöbbent, az utazó élete olyan, hogy az örömök közé fájdalom is keveredik.
Érzései örökké emelkedettek voltak, s valahányszor már kezdett megpihenni, mindig úgy érezte, tovább kell mennie onnét, ahol kellemesen pihen, oda, ahol valami újat talál, mely megint leköti a figyelmét, s amelyet megint faképnél hagy valami újabb hely kedvéért.
Alig jártuk végig Cumberland és Westmorland tavait, s kötöttünk barátságot lakói közül néhánnyal, máris elközelgett skót barátunkkal megbeszélt találkozásunk idõpontja, s így tovább kellett mennünk.
Ami engem illet, én nem sajnáltam.
Egy ideje már elhanyagoltam ígéretemet, s féltem a démon csalódásának hatásától.
Talán Svájcban maradt, s akkor hozzátartozóimon tölti ki bosszúját.
E gondolat nem hagyott nyugodni, ez kínzott minden olyan pillanatban, amelyet egyébként ellophattam volna békés pihenésre.
Lázas türelmetlenséggel vártam a hazulról jött leveleket. Ha késtek, szerencsétlen voltam, s ezernyi félelem vett erõt rajtam. Ám ha megérkeztek, s megláttam apám vagy Elizabeth írását rajtuk, alig mertem elolvasni õket, hogy sorsomról meggyõzõdjek.
Néha az jutott eszembe, a démon talán követett, s késedelmeskedésemért barátom meggyilkolásával fizet.
Ha erõt vett rajtam ez az aggodalom, egy pillanatig sem hagytam magára Henryt, követtem, mint az árnyék, hogy megvédjem képzelt gyilkosának dühétõl.
Úgy éreztem, mintha én követtem volna el valami nagy bûnt, amelynek tudata szakadatlanul kísért.
De ha bûntelen voltam is, szörnyû átok lebegett a fejem fölött, halálos, mint a bûn.
Fáradt szemmel s lélekkel látogattam meg Edinburghöt. Pedig a város még a legszerencsétlenebb embert is érdekelhette volna.
Clerval nem szerette annyira, mint Oxfordot, hisz akkora örömét lelte ez utóbbi régiségében.
De Edinburgh új városának szépsége és szabályossága, romantikus várkastélya s környéke, amelynél szebb nincs a világon, Arthur Széke, Szent Bernát kútja és a pentlandi hegyek kárpótolták e változásért, fölvidították és csodálattal töltötték el.
Én azonban alig vártam már, hogy utunk végére érjünk.
Egy hét múlva továbbmentünk Edinburghbõl, Cuparon, St. Andrewson át, végig a Tay partján Perthbe, ahol barátunk várt.
Én azonban nem voltam nevetõs kedvemben, nem akaródzott idegenekkel beszélgetni, a vendégtõl joggal elvárt jó kedéllyel élni bele magam érzéseikbe és terveikbe. Ezért aztán azt mondtam Clervalnak, szeretnék egyedül körbejárni Skóciában.
- Te csak érezd jól magad itt - mondtam -, s legyen ez a találkozóhelyünk.
Meglehet, egy-két hónapig távol leszek, de nagyon kérlek, ne kövess. Egy kis idõre hadd maradjak békés magányban, s ha visszajövök, remélem, könnyebb lesz a szívem, s inkább alkalmazkodom a te hangulatodhoz.
Henry szeretett volna lebeszélni, de látta, ragaszkodom a tervhez, többet hát nem tiltakozott.
Csak arra kért, írjak gyakran.
- Szívesebben tartanék veled - mondta - magányos vándorutadon, mint hogy ezekkel a skótokkal maradjak, akiket nem is ismerek. Siess hát, drága barátom, és gyere vissza, hogy egy kicsit megint otthon érezzem magam, ami a te távollétedben lehetetlen.
Miután barátomtól elváltam, úgy határoztam, fölkeresem Skóciának valami isten háta mögötti pontját, s ott fejezem be magányban a munkámat.
Nem kételkedtem benne: a szörny követett, s mire végzek, fölkutat, hogy párját megkapja tõlem.
Ezzel az elhatározással vágtam át az északi felföldön, s választottam ki munkám színhelyéül az Orkney-szigetek közül a legelhagyatottabbat.
Nagyon megfelelt az ilyen munkára, alig lévén nagyobb, mint egy magányos szikla, s meredek partját szakadatlanul verték a hullámok.
Felszíne csupasz volt, alig akadt legelõ rajta a néhány nyomorult tehénnek, s alig termette meg a lisztnek való zabot lakossága számára, mely öt emberbõl állt, akiknek vézna, aszott tagjai híven tanúskodtak nyomorúságos kosztjukról.
A zöldséget s kenyeret, már ha ilyen fényûzésre vetemedtek, sõt az édesvizet is a szárazföldrõl szállították, mely vagy öt mérföld távolságra volt.
Az egész szigeten három nyomorúságos kunyhó állt, s ezek közül az egyik üres volt, mikor odaértem.
Ezt kibéreltem.
Csak két szoba volt benne, s a házról lerítt a mélységes mély nyomor.
A szalmatetõ beroskadt, a fal vakolatlan, az ajtó a sarkából kiszakadva.
Megjavíttattam, vásároltam néhány bútordarabot, a kunyhót birtokba vettem, s ez olyan esemény volt, mely kétségkívül némi meglepetést keltett volna, ha a tanya lakóinak érzékeit teljesen el nem tompította volna a nyomor és nélkülözés.
Szinte azt mondhattam, úgy éltem ott, hogy rám se nézett, nem zavart senki, még azt a kevéske élelmet és ruhát is alig köszönték meg, amit kaptak tõlem, mert a szenvedés még az ember leghétköznapibb érdeklõdését is ennyire eltompítja.
E zugomban a délelõttöt munkának szenteltem, délután azonban, ha az idõ engedte, kisétáltam a sziklás tengerpartra, hogy hallgassam a lábamnál a partot ostromló hullámok dübörgését.
Egyhangú s mégis örökké változó kép volt ez.
Svájc jutott eszembe: mennyire különbözik e sivár és döbbenetes tájtól.
Dombjait szõlõ borítja, síkjain sûrûn sorakoznak a tanyák.
Tiszta tavai visszatükrözik a szelíd ég kékjét, s ha felkorbácsolja õket a szél, viharzásuk az eleven gyermek játéka a roppant óceán dörgéséhez képest.
Mikor megérkeztem, így osztottam be napi elfoglaltságomat, de amint munkámmal elõrehaladtam, napjaim egyre iszonyúbbakká és terhesebbekké váltak.
Néha napokig nem tudtam rákényszeríteni magam, hogy laboratóriumomba betegyem a lábam. Máskor meg éjt nappallá téve fáradoztam, hogy munkám végére érjek.
Kétségtelen: mocskos munkára vállalkoztam.
Elsõ kísérletem idején valami eszeveszett lelkesedés hajtott, s tett vakká foglalatosságom iszonyúsága iránt. Eszem örökké csak a munkám sikerén járt, s szemet hunytam afölött, mily rettenetes is, amit csinálok.
De most hideg fejjel kezdtem hozzá, s olykor elszorult a szívem attól, amit a kezem mûvelt.
Ilyen körülmények közt, ily ocsmány munkával elfoglalva s akkora magányban, hogy semmi egy pillanatra el nem vonhatta figyelmemet a körülöttem lévõ valóságról, kedélyem kiegyensúlyozatlanná vált. Nyugtalan lettem és ideges.
Attól féltem, kínzóm bármelyik pillanatban betoppanhat.
Néha mereven földre szegeztem a szemem, s csak ültem, nem mertem a tekintetem fölemelni, nehogy megpillantsam, aminek a látásától annyira rettegtem.
S féltem oly messze elmenni, ahol embertársaim már nem láthatnak, nehogy meglepjen, mikor épp egyedül vagyok, s a párját követelje rajtam.
De közben dolgoztam, s a munkám már jócskán elõrehaladt.
Reszketeg és mohó reménykedéssel tekintettem befejezése elé, nem merészkedtem sikerét kétségbe vonni, de ugyanakkor bizonytalan és sötét elõérzetem volt, s ettõl el-elszorult a szívem.
HUSZADIK FEJEZET
Egy este laboratóriumomban ültem. A nap már lenyugodott, s a hold most szállt föl a tenger fölé. Ahhoz, amit épp csináltam, nem volt elég a világítás, tétlenül töprengtem tehát, hagyjam-e abba a munkát éjszakára, vagy szüntelen gonddal siettessem befejezését.
Amint ott ültem, sorra jöttek a gondolataim, s végül már a munkám következményeit mérlegeltem.
Három évvel ezelõtt ugyanezt csináltam, és sikerült egy olyan démont létrehoznom, akinek páratlan kegyetlensége megkeserítette szívemet, és örökké tartó bûntudatot ültetett belém.
Most egy újabb lényt szándékszom életre hívni, akinek jellemérõl nem tudok semmit. Talán tízezerszer gonoszabb lesz, mint a párja, és az aljasságban, gyilkolásban önmagáért leli majd örömét.
A démon megesküdött, hogy otthagyja az ember szomszédságát, s a vadonban rejtõzik el, de leendõ párja nem. És az, aki minden valószínûség szerint logikusan gondolkodó állat lesz, talán nemet mond a szerzõdésre, amit a teremtése elõtt kötöttek meg.
Megeshet, gyûlölni fogják egymást. Az a teremtmény, amelyik már él, gyûlöli önnön torz alakját, s vajon nem fogja még jobban meggyûlölni, ha ugyanaz nõ alakjában jelenik meg a szeme elõtt?
De lehet, a párja fordul el tõle undorodva az ember felsõbbrendû szépsége felé; talán cserbenhagyja, õ újra magára marad, s az újabb sérelemtõl, hogy tulajdon fajtája árulta el, teljesen megkeseredik.
Még ha elhagyják is Európát, és az Újvilág vadonjaiban keresnek lakóhelyet, annak a kölcsönös megértésnek, amelyre annyira szomjazott a démon, gyerekek lesznek a gyümölcsei, a földön elszaporodik az ördögfajzat, s magát az emberfaj létét is bizonytalanná s csupa félelemmé teszi.
Vajon jogom van-e a magam javára ekkora átkot szabadítani rá számtalan emberi nemzedékre?
Annak idején meghatott az általam teremtett lény érvelése. Démoni fenyegetõzése megfosztott józan eszemtõl. De most elõször eszembe ötlöttek ígéretem gonosz következményei. Végigfutott a hátamon a hideg, ha arra gondoltam, hogy a jövendõ korok, mint a pestist, fognak átkozni, mert önzésemben nem átallottam talán az egész emberfaj létének árán megvásárolni a magam békességét.
Reszkettem, elállt a szívverésem, s ahogy föltekintettem, ott láttam a hold fényében a démont az ablak keretében.
Rám nézett, ott, ahol ültem, s ahol a rám kiszabott feladat teljesítésén dolgoztam, s kísérteties vigyorra rándult az ajka.
Igen, követett az utamon. Erdõkben bujkált, barlangokban rejtõzködött, vagy a tágas, lakatlan fenyéren keresett menedéket. S most eljött, hogy megnézze, mire mentem, s számon kérje ígéretem teljesítését.
Amint ránéztem, arca végtelen rosszindulatot és álnokságot tükrözött.
S én megígértem, még egy ilyet teremtek - gondoltam szinte félõrülten, majd szenvedélytõl reszketve darabokra szaggattam a jószágot, amelyen dolgoztam.
A nyomorult végignézte, mint pusztítom el a teremtményt, akinek jövendõ létezésétõl a boldogsága függött, ördögi kétségbeeséssel fölüvöltött, s bosszút esküdve távozott.
Én otthagytam a szobát, belakatoltam az ajtót, s a szívem mélyén ünnepélyesen megesküdtem, nem folytatom a munkám. Majd reszketõ léptekkel bementem szállásomra.
Egyedül voltam. A közelemben senki, hogy eloszlassa komorságomat, s megszabadítson a szörnyûséges képzelgés émelyítõ nyomásától.
Órák teltek el így, nem mozdultam az ablaktól, bámultam a tengert. Szinte mozdulatlan volt, mert elcsitult a szél, s a természet pihenését a néma hold szeme vigyázta.
A vizet csak néhány halászbárka pöttyözte, s olykor-olykor elsodorta hozzám a szellõ az egymást szólongató halászok hangját.
Éreztem a csöndet, bár alig voltam tudatában feneketlen mélységének, míg hirtelen föl nem figyeltem az evezõcsobbanásra s arra a valakire, aki a házam közelében lépett partra.
Pár pillanat, s megnyikkant az ajtó, mintha nesztelenül megpróbált volna benyitni valaki.
Kirázott a hideg. Megéreztem, ki az, s szívem szerint fölvertem volna a parasztok egyikét, aki ott lakott a tanyán, a szomszédomban, de lenyûgözött a tehetetlenség, amit az ember oly gyakran érez, ha rémálmában hasztalan igyekszik menekülni a végveszélybõl, mert földbe gyökerezik a lába.
Egyszerre a lépteket is meghallottam a folyosón. Kinyílt az ajtó, s a nyomorult állt ott, akitõl rettegtem.
Becsukta maga mögött, odajött hozzám, s fojtott hangon így szólt:
- Elpusztítottad a mûved, amibe belekezdtél. Mi volt a szándékod ezzel?
Hát van merszed megszegni az ígéretedet?
Én kiálltam minden viszontagságot és nyomorúságot. Veled hagytam ott Svájcot. Végigosontam a Rajna partján, fûzzel benõtt szigetei közt, hegyei gerincén.
Hónapokig laktam a fenyéren Angliában és Skócia pusztaságán.
Elmondhatatlan fáradalmakat, hideget és éhezést álltam ki. Hát van merszed elpusztítani reményeimet?
- Távozz!
Megszegem az ígéretemet. Soha nem teremtek még egy olyat, mint te, torzat és gonoszat.
- Rabszolga, valamikor még vitába szálltam veled, de bebizonyítottad, hogy méltatlan vagy leereszkedésemre.
Ne feledd, nekem hatalmam van! Szerencsétlennek hiszed magad, de én olyan szerencsétlenné teszlek, hogy még a nap fénye is gyûlöletes lesz számodra.
Te a teremtõm vagy, de én a te urad. Engedelmeskedj!
- Tétovaságom órája elmúlt, s a te hatalmad ideje elérkezett.
Fenyegetéssel nem tudsz rávenni, hogy aljasságot mûveljek; az csak megerõsít elhatározásomban: nem teremtek neked társat a gonoszságra.
Hát szabadítsak rá a földre hidegvérrel még egy démont, aki halálban és aljasságban leli örömét?
Távozz!
Elhatározásom szilárd, s szavaid csak szítják haragomat.
A szörny látta arcomon az elszántságot, s tehetetlen dühében a fogát csikorgatta.
- Hát minden ember találjon szíve szerinti feleséget, s minden állat párt magának, csak én maradjak egyedül?
Bennem volt szeretet, de megvetéssel és gúnnyal fizettek érte.
Ember!
Talán gyûlölsz, de jól vigyázz!
Óráid rettegésben és nyomorúságban múlnak el, hamarosan lecsap a villám, s egyszer s mindenkorra megfoszt boldogságodtól.
Te boldog akarsz lenni, miközben én kínomban fetrengek?
Kiolthatod a többi szenvedélyemet, de a bosszúvágy akkor is megmarad - a bosszú, ami mostantól fogva drágább nekem, mint a fény vagy az étel!
Lehet, hogy meghalok: de elõbb te, zsarnokom és kínzóm, még megátkozod a napot, mely nyomorúságodra letekint.
Jól vigyázz, mert én félelmet nem ismerek, tehát erõs vagyok.
Egy kígyó alattomosságával figyelek, amelynek mérges a marása.
Ember, megbánod még, ami rosszat tettél velem!
- Ördög, elhallgass, ne mérgezd tovább a levegõt a rosszindulat e hangjaival!
Megmondtam neked, mit határoztam, és nem vagyok gyáva, hogy meghajoljak szavaid súlya alatt.
Hagyj magamra! Hajthatatlan vagyok.
- Helyes.
Elmegyek, de ne feledd: ott leszek veled a nászéjszakádon.
Elõreugrottam s fölkiáltottam: - Alávaló!
Mielõtt az én halálos ítéletemet aláírnád, a magad biztonságára gondolj!
Meg akartam ragadni, de kitért elõlem, s kirontott a házból.
Pár pillanat, s már a csónakban láttam, mely nyílsebesen hasította a vizet, s a hullámok közt hamarosan el is vesztettem szem elõl.
Már néma volt minden, de szavai ott visszhangzottak a fülemben.
Izzott bennem a düh, legszívesebben utánaeredtem volna békességem megölõjének, hogy a vízbe hajítsam.
Feldúltan, gyors léptekkel róttam a szobát, s közben képzeletem ezernyi gyötrõ és sajgón fájdalmas képet rajzolt elibém.
Miért nem mentem utána, s mérkõztem meg vele halálos küzdelemben?
Tûrtem, hogy elmenjen, s most a szárazföld felé vette az útját.
Végigfutott a hátamon a hideg arra a gondolatra, ki lesz feneketlen bosszúvágyának legközelebbi áldozata.
Majd megint eszembe jutottak a szavai: Ott leszek veled a nászéjszakádon.
Szóval ennyi idõt hagy, hogy sorsom beteljesedjék.
Akkor kell meghalnom, hogy kielégítsem s egyben kioltsam rosszindulatát.
E kilátás nem keltett félelmet bennem, mégis mikor eszembe jutott szeretett Elizabethem - a könnye s végtelen bánata, amikor megtudja, hogy szerelmesét oly durván elragadták tõle -, az én szemembõl is megeredt a könny, az elsõ már hónapok óta, s elhatároztam, nem hullok ellenségem lába elé, csak keserû küzdelem árán.
Elmúlt az éjszaka, s fölkelt a nap az óceán fölött; érzéseim megnyugodtak, ha ugyan nyugalomnak nevezhetem, ha a vad dühöt elnyeli a mélységes kétségbeesés.
Kimentem a házból, az éjszaka szörnyû színhelyérõl, s megálltam a tenger partján, amelyrõl úgy éreztem, szinte áthatolhatatlan akadály köztem és embertársaim között. Mi több, belém lopódzott a vágy, hogy ezt be is bizonyítsam.
Jó lenne, ha életemet e csupasz sziklán élhetném le, unalomban, igaz, de meg nem zavartatva semmi sorscsapástól.
Ha visszatérek, errõl le kell mondanom, vagy látnom kell, mint halnak meg a magam teremtette démon kezétõl azok, akiket legjobban szeretek.
Bolyongtam a szigeten, mint a nyugtalan kísértet, akit elszakítottak övéitõl, s akit gyötör, hogy elszakadt tõlük.
Délfelé, mikor a nap már magasan járt, leheveredtem a fûre, és mély álomba merültem.
Fenn voltam egész éjjel, idegeim megfeszültek, szemem égett a figyeléstõl és nyomorúságtól.
Az álom, amelybe most belezuhantam, fölfrissített, s mikor fölébredtem, megint éreztem, hogy a magamhoz hasonló emberek fajtájába tartozom, s immár fegyelmezettebben gondoltam végig, mi is történt. De a démon szavai most is a fülembe csengtek, mint a lélekharang, szinte álomszerûen, de érthetõen s nyomasztóan, akár a valóság.
A nap már mélyen járt, de én még kinn ültem a parton, éhemet, mely már kínzóvá vált, zabpogácsával csillapítván, mikor észrevettem, egy halászbárka köt ki a közelemben. A halászok egyike csomagot hozott. Levelek voltak benne Genfbõl s egy Clervaltól, aki könyörgött, csatlakozzam hozzá.
Azt írta, hogy ott, ahol van, haszontalanul pazarolja idejét, s londoni barátai szeretnék, ha visszatérne, hogy lezárhassák a megbeszéléseket, amelyeket az õ indiai vállalkozásának érdekében kezdeményeztek.
Nem halogathatja tovább indulását, de mivel londoni utazását egy hosszabb út követi, talán hamarabb, mint gondolná, arra kér, ajándékozzak neki annyit a társaságomból, amennyit számára fenn tudok tartani.
Könyörög tehát, hagyjam ott magányos szigetemet, találkozzam vele Perthben, ahonnét együtt indulhatnánk tovább délre.
E levél bizonyos fokig életet öntött belém, s elhatároztam, két nap leforgásán belül itt hagyom a szigetet.
Mielõtt azonban búcsút vettem volna, olyan feladat várt rám, amelynek még a gondolatától is végigfutott hátamon a hideg. Össze kell csomagolnom vegyészfelszerelésemet, s ennek érdekében be kell lépnem a szobába, mely gyûlöletes munkám színtere volt, hozzá kell érnem ahhoz a valamihez, amelynek még a látása is beteggé tesz.
Másnap napkeltekor összeszedtem bátorságomat, s levettem a lakatot laboratóriumom ajtajáról.
Az elpusztított, félig kész teremtmény maradékai ott hevertek szétszórva a padlón, s én szinte úgy éreztem magam, mintha egy ember eleven testét kaszaboltam volna össze.
Megálltam, hogy erõt gyûjtsek, majd beléptem a szobába.
Reszketõ kézzel hordtam ki eszközeimet, majd eszembe jutott, talán nem lenne szabad itt hagynom munkám maradványait, hogy gyanút és félelmet ébresszek a parasztokban. Ezért hát beraktam mindent egy kosárba, megpakoltam kõvel, s otthagytam, hogy még aznap este tengerbe hajítsam. Addig is kiültem a tengerpartra, s idõtöltésbõl kitisztítottam és elcsomagoltam kémiai berendezésemet.
Nincs, ami teljesebb lehetne, mint érzelmeim változása aznap éjszaka óta, amikor megjelent nálam a démon.
Addig úgy gondoltam az ígéretemre, komor kétségbeeséssel, hogy azt, történjék bármi, teljesítenem kell, most azonban úgy éreztem, mintha hályog hullott volna le a szememrõl, s most elõször tisztán látnék.
Egy pillanatig sem merült fel bennem a gondolat, hogy egyáltalán újrakezdhetném-e a munkát. A démon fenyegetése megülte gondolataimat, de eszembe sem jutott, hogy megfontolt cselekvéssel elháríthatnám.
Egyre csak az járt az eszemben, ha még egy olyan démont teremtenék, mint amilyet elsõ ízben, akkor ez a legaljasabb és legvérlázítóbb önzés lenne; s eleve elzárkóztam minden olyan gondolattól, amely más végkövetkeztetéssel járhatott volna.
Hajnali kettõ és három között fölkelt a hold, s én, a kosarat kis csónakba rakva, kivitorláztam vagy négymérföldnyire a parttól.
Közel s távol senki. Néhány bárka épp visszatérõben volt a szárazföldre, de én messze elkerültem õket.
Úgy éreztem, mintha félelmes bûnt készülnék elkövetni, s hideglelõs aggodalommal kerültem a találkozást embertársaimmal.
S mikor a holdat, mely addig tisztán ragyogott, elfedte egy sûrû felhõ, a pillanatnyi sötétséget kihasználva behajítottam kosaramat a tengerbe. Hallottam, mint merül alá bugyborékolva; majd továbbvitorláztam.
Az ég beborult, de a levegõ tiszta volt, bár csípõs az erõsödõ északkeleti széltõl.
Ez azonban felfrissített, s oly jólesett, hogy elhatároztam: egy darabig még kinn maradok a vízen; középállásban rögzítettem a kormányt, s elhevertem a csónak fenekén.
A hold elbújt a felhõk mögött, minden homályba burkolódzott, csak a csobogást hallottam a csónak fenekén, amint a tõkesúly át-átmetszette a hullámokat. E moraj elringatott, s hamarosan mély álomba merültem.
Nem tudom, meddig maradhattam ebben a helyzetben, de mikor fölébredtem, úgy találtam, már magasan fönn jár a nap.
Friss szél fújt, s a hullámok szakadatlanul fenyegették kicsiny csónakom biztonságát.
Észleltem, hogy a szél északkeletrõl fúj, tehát messze elsodorhatott a parttól, ahol vízre szálltam.
Megpróbáltam irányt változtatni, de hamarosan észrevettem, ha még egy kísérletet teszek, a csónak megtelik vízzel.
Ebben a helyzetben nem maradt más hátra, mint hogy fussak a széllel.
Be kell vallanom, megrémültem.
Iránytû nem volt nálam, s oly gyérek voltak ismereteim a világ ezen részének geográfiájáról, hogy a napnak alig vehettem volna hasznát.
A szél talán kikerget a tágas Atlanti-óceánra, s megismerem az éhezés minden kínját, vagy elnyel a mérhetetlen víz, mely ott dörög s csapkod körülöttem.
Már hosszú órák óta kint voltam a vízen, s a többi gyötrelem elõjátékaként kezdtem már megtapasztalni az izzó szomjúság kínját.
Fölnéztem a felhõ borította égre, ahol a szél elõl menekvõ felhõket mindig újak meg újak váltották fel. Aztán kinéztem a tengerre, amely majd sírom leend.
- Démon! - kiáltottam fel. - Munkád máris bevégeztetett!
- Elizabethre gondoltam, apámra és Clervalra; õk megmaradtak, s a szörnyeteg rajtuk töltheti ki véres és könyörtelen dühét.
E gondolattól oly kétségbeejtõ és félelmes képek támadtak a képzeletemben, hogy még most is, mikor a világ örökre bezárulni készül elõttem, megborzongok.
Órák teltek el így, de napnyugta tájban lassan-lassan elült a szél, enyhe szellõvé szelídült, s a tengerrõl, még ha a víz nem simult is el, eltûntek a tarajos hullámok.
Émelyegtem; alig bírtam a kormányt tartani, ám egyszerre délrõl megpillantottam a hegyek körvonalát.
Bármennyire megviselt is a fáradtság és a hosszú órák feszültsége, az élet e váratlan bizonyossága forró örömmel árasztotta el szívemet, s szemembõl kicsordult a könny.
Mily változók az érzelmeink, s milyen különös, hogy még a legnagyobb nyomorúságban is szerelmetesen ragaszkodunk az élethez!
Még egy vitorlát fabrikáltam ruházatom egy részébõl, s lelkesen fordítottam a kormányt a szárazföld felé.
Vadnak és sziklásnak látszott, de amikor közelebb jutottam hozzá, már könnyen ki tudtam venni a földmûvelés nyomait.
Hajókat láttam a part mentén, s egyszerre úgy éreztem, visszakerültem a civilizált emberiség felebaráti közösségébe.
Gondosan szemügyre vettem a szárazföld hajlatait, s örömmel köszöntöttem a templomtornyot, mely végtére egy kis földfok mögül bukkant elõ.
Mivel hallatlanul elgyöngültem, úgy döntöttem, egyenesen a városka felé vitorlázom, mert ott juthatok legkönnyebben élelemhez.
Pénz szerencsére volt nálam.
Mikor a földfokot megkerültem, megláttam a takaros városkát és jó kikötõjét, s a szívem megdobbant váratlan menekülésemen érzett örömömben.
Miközben a csónakom kikötöttem, s a vitorlát betekertem, többen is összesereglettek körülöttem.
Úgy látszott, nagyon meglepi õket felbukkanásom, de ahelyett, hogy felajánlották volna segítségüket, összesúgtak, mutogattak, ami máskor bizonyára riadalmat keltett volna bennem.
De most mindössze azt vettem észre, hogy angolul beszélnek, tehát én is angolul szólítottam õket.
- Barátaim - mondtam -, legyenek olyan jók, és árulják el, hogy hívják ezt a várost, s tájékoztassanak, hol vagyok.
- Majd megtudja - felelt egy nyers hangú férfi.
- Lehet, hogy nem lesz ínyére, de senki sem fogja megkérdezni, meg van-e elégedve a szállásával, arra mérget vehet.
Nagyon meglepett az idegen ilyen goromba válasza, s az is elképesztett, milyen mogorva, dühös képet vágnak a többiek.
- Miért e goromba felelet? - kérdeztem.
- Ez nem angol szokás, hogy ilyen barátságtalanul fogadják az idegent.
- Azt nem tudom - mondta a férfi -, az angoloknak mi a szokásuk, de nekünk, íreknek az, hogy gyûlöljük a gazembereket.
Láttam, a különös párbeszéd során egyre szaporodik a tömeg.
Az emberek arcán kíváncsisággal elegy harag ült, ami zavarba ejtett, s bizonyos mértékig meg is riasztott.
Megkérdeztem, hol a fogadó, de senki sem válaszolt.
Elindultam hát elõre, s a tömeg fölzúgott, ahogy nyomomba eredt és körülvett; ekkor egy rossz külsejû ember lépett oda hozzám, megérintette a vállamat, s így szólt:
- Gyerünk, uram, kövessen Mr. Kirwinhez, és adjon számot róla, hogy kicsoda.
- Ki az a Mr. Kirwin?
És ki vagyok én, hogy számot adjak kilétemrõl?
Ez talán nem szabad emberek országa itt?
- Az, uram, a becsületes népek ugyancsak szabadok.
Mr. Kirwin a békebíró, és magának egy úriember haláláról kell számot adnia, akit megöltek az éjjel.
E válasz megdöbbentett, de hamar összeszedtem magam.
Ártatlan vagyok. Ezt könnyû bebizonyítanom. Némán követtem hát kalauzomat, aki a városka egyik legszebb házába vezetett.
Már majd elaléltam a fáradtságtól és éhségtõl, de így, emberekkel körülvéve okosabbnak véltem, ha összeszedem minden erõmet, nehogy testi gyöngeségemet nyugtalanságnak vagy a rossz lelkiismeret jelének véljék.
Akkor még nemigen számítottam rá, hogy perceken belül mekkora szerencsétlenség ér, olyan, ami iszonyatba és kétségbeesésbe fojtja még a szégyen és a halál félelmét is.
Itt meg kell pihennem, mert minden erõmre szükségem van, hogy képes legyek a kellõ részletességgel, annak rendje és módja szerint fölidézni a szörnyû események emlékét.
HUSZONEGYEDIK FEJEZET
Rövidesen odavezettek a békebíróhoz, egy nyugodt és nyájas, jóindulatú öregember elé.
Rám nézett, most azonban elég szigorúan, aztán a körülöttem állók felé fordult, s megkérdezte, ki az, aki közülük tanúskodni kíván.
Vagy fél tucat ember lépett elõ, s az, akit a békebíró kiválasztott közülük, elõadta, hogy elõzõ éjszaka kint volt halászni a fiával és sógorával, Daniel Nugenttel, de tíz óra tájt észrevették, viharossá válik az északi szél, tehát partra húzódtak, hogy kikössenek.
Nagyon sötét volt az éjszaka, a hold még nem kelt föl. De nem a kikötõben vetettek horgonyt, mint szoktak, hanem egy patak torkolatában, mintegy két mérfölddel lejjebb.
Õ szállt partra elõször, s vitte magával a halászfelszerelés egy részét, társai meg bizonyos távolságban követték.
Útközben a fövenyen a lába beleakadt valamibe, s õ elvágódott.
Társai a segítségére siettek, s a lámpásuk fényében azt vették észre, hogy egy ember testében botlott el, aki láthatólag halott volt.
Kezdetben azt hitték, az illetõ vízbe fulladt, s a hullámok vetették partra, de amikor alaposabban megvizsgálták, megállapították, hogy a ruhája nem vizes, és még ki sem hûlt teljesen.
Azon nyomban bevitték egy öregasszony közeli tanyájára, s megpróbálták, bár eredménytelenül, életre kelteni.
A halott jóképû fiatalember volt, lehetett vagy huszonöt éves.
Szemmel láthatólag megfojtották, más erõszak jele nem látszott rajta, csak nyakán az ujjak elfeketült nyomai.
Az elmondottak elsõ része egy csöppet sem érdekelt, csak akkor figyeltem fel, mikor a tanú az ujjak nyomát említette. Eszembe jutott öcsém meggyilkolása, s éreztem, hallatlan izgalom fog el. Lábam megremegett, köd szállt a szememre, s kénytelen voltam egy karosszékben megtámaszkodni, hogy össze ne essem.
A békebíró éles szemmel figyelt, s természetesen kedvezõtlen következtetést vont le a viselkedésembõl.
A fiú megerõsítette apja vallomását, de mikor Daniel Nugentet szólították, õ megesküdött, hogy mielõtt társa elesett volna, egy csónakot látott, s benne egy magányos embert, nem messze a parttól. Amennyire meg tudja ítélni, hiszen halvány csillagfényben látta, ugyanazt, mint amelyrõl az imént partra szálltam.
Egy asszony elõadta: ott lakik a parton, és épp a háza kapujában állt, a hazatérõ halászokat várta körülbelül egy órával azelõtt, hogy a holttest felfedezésérõl hallott volna, mikor egy csónakot pillantott meg, s benne egy férfit, amint épp elfelé tart attól a partszakasztól, ahol utóbb a holttestre leltek.
Egy másik asszony megerõsítette a halászok tanúvallomását, akik a halottat az õ házába vitték. A holttest még nem hûlt ki.
Ágyba dugták, dörzsölték, s Daniel bement a városba a patikáriusért, de az élet a fiatalemberbe nem tért vissza többé.
Még többeket is kihallgattak partraszállásomra vonatkozólag, s abban mind egyetértettek, hogy - az éjszaka támadt északi szelet figyelembe véve - órák hosszat hánykolódhattam a vízen, mígnem kénytelen voltam kora reggel visszatérni ugyanoda, ahonnét elindultam.
Azt is megjegyezték: úgy látszik, máshonnét hoztam ide a holttestet, s mivel láthatólag nem ismertem a partot, valószínûleg úgy tértem be a kikötõbe, hogy nem tudtam, milyen közel van a város ahhoz a helyhez, ahol a holttestet partra tettem.
Mr. Kirwin, miután meghallgatta a tanúvallomásokat, hangot adott a kívánságának, hogy vigyenek oda, ahol a holttestet kiterítették, mert látni szeretné, milyen hatással van rám e látvány.
Ezt az ötletet valószínûleg hallatlan izgalmam sugallta, amelyet akkor mutattam, mikor a gyilkosság módját említették.
A békebíró s néhányan mások átvezettek hát a fogadóba.
Akarva-akaratlan is elképesztett a furcsa véletlenek sora, amelyek egymást követték ezen eseménydús éjszakán, de tudván, hogy az idõ tájt, amikor a holttestet megtalálták, többekkel is beszéltem a szigeten, ahol laktam, csöppet sem aggasztott az ügy kimenetele.
Beléptem a szobába, ahol a holttest feküdt, s odavezettek a koporsóhoz.
Ki tudná leírni, mit éreztem a holttest láttán?
Még ma is kiszárad a szám az iszonyattól, s gondolni sem bírok a pillanatra úgy, hogy ne rázkódjam össze a fájdalomtól.
A kihallgatás és a békebíró jelenléte mint az álom törlõdött ki emlékezetembõl, mikor megláttam, Henry Clerval fekszik elõttem élettelenül.
Elállt a lélegzetem, rávetettem magam a holttestre, és úgy kiáltottam:
- Hát téged is az én gyilkos mesterkedésem fosztott meg az életedtõl, drága Henrym?
Két embert már tönkretettem. Még másokra is ez a sors vár, de te, Clerval, barátom és jótevõm...
Nincs emberi test, amely elviselné a kínt, ami belém nyilallott, engem is úgy vittek hát ki a szobából, görcsösen rángatódzva.
Ezután a láz következett.
Két hónapig feküdtem élet és halál közt. Rohamaim, mint utóbb hallottam, félelmesek voltak. William, Justine és Clerval gyilkosának mondtam magam.
Volt, amikor könyörögtem ápolóimnak, segítsenek elpusztítanom a démont, aki gyötör, s már ott éreztem a szörnyeteg ujjait a nyakamon, s fölsikoltottam kínomban és félelmemben.
Szerencsére anyanyelvemen beszéltem, s így csak Mr. Kirwin értett, de gesztusaim és keserû sírásom puszta érzékelése elég volt hozzá, hogy a tanúkat megrémítse.
Miért nem haltam hát meg?
Ember még nem volt nyomorultabb, mint én, miért nem pihentem meg hát, miért nem merültem el a feledésben?
A halál oly sokakat ragad el virágzó gyermekkorukban, korosodó szüleik egyetlen reményeként! S oly sok ifjú házas és fiatal szeretõ él egyik nap még élete virágában, s válik másnapra férgek prédájává, indul oszlásnak a sírban!
Miféle fából faragtak engem, hogy így ellenálltam minden csapásnak, mely, mint a kerék fordulása, meg-megújította kínjaimat?
De hát életre ítéltettem, s két hónap múltán, mint egy álomból, arra ébredtem, hogy börtönben fekszem egy nyomorúságos ágyon, börtönõrökkel, porkolábokkal, reteszekkel s egy pincebörtön egész keserves rendszerével körülvéve.
Reggel volt, emlékszem, mikor imigyen eszméletemre tértem. A történtek részleteire nem emlékeztem, csak azt éreztem, valami szörnyûség tepert le, de ahogy körülnéztem, és megpillantottam a rácsos ablakot és a helyiség sivárságát, minden eszembe villant, s keservesen fölzokogtam.
Ez a hang fölriasztotta a vénasszonyt, aki mellettem szunyókált egy karosszékben.
Bérelt ápolónõ volt, az egyik porkoláb felesége, s arca híven tükrözte mindazt a rossz tulajdonságot, amely a magafajtákat jellemezni szokta.
Arcvonásai kemények voltak és durvák, mint általában azoké, akik megszokták, hogy együttérzés nélkül szemléljék az emberi nyomorúságot.
Hangja is kifejezte teljes közönyét. Angolul szólított meg, s ez eszembe juttatta, hogy e hangot hallottam már szenvedéseim során is.
- Jobban van, uram? - kérdezte.
Magam is angolul válaszoltam, elhaló hangon.
- Azt hiszem, igen, de ha ez mind igaz, és nem álmodom, akkor kár volt életben maradnom, csak hogy átérezzem mindeme nyomorúságot és szörnyûséget.
- Hát, ha arra az úriemberre gondol, akit meggyilkolt - mondta a vénasszony -, akkor szerintem is jobb lett volna, ha meghal, mert azt hiszem, még ugyancsak rájár magára a rúd!
De hát ehhez semmi közöm. Engem azért küldtek, hogy ápoljam magát, és maga meggyógyult. Az én lelkiismeretem tiszta. Bár ilyen lenne mindenkié.
Utálattal fordultam el a vénasszonytól, aki képes volt ily érzéketlenül szólni valakihez, aki most menekült meg a halál torkából, de bágyadt voltam, s képtelen végiggondolni mindazt, ami történt velem.
Az életem egész sorát álomnak éreztem. Néha még afelõl is kétségeim támadtak, valóban élek-e, hisz ami történt, azt nem akarta az elmém valóságként elfogadni.
Mikor az elõttem lebegõ álomképek kitisztultak, megint belázasodtam. Vaksötét vett körül. Nem volt, aki szeretõ, szelíd hangjával megnyugtasson, nem volt nyájas kéz, amely támaszt nyújtson.
Az orvos jött, orvosságot rendelt, a vénasszony elkészítette, de az elõbbi láthatólag teljesen közömbös volt irántam, az utóbbinak meg az arcára volt írva állati durvasága.
Kit érdekelt volna egy gyilkos sorsa, hacsak a hóhért nem, aki meg akarta keresni rajta a magáét!
Ezek voltak az elsõ gondolataim, de hamarosan megtudtam, Mr. Kirwin különlegesen jó volt hozzám.
Neki köszönhetem, hogy a börtön legjobb szobáját kaptam (akármilyen nyomorúságos volt még e legjobb is!), s õ gondoskodott számomra orvosról és ápolóról.
Az igaz, ritkán keresett fel, mert bár szívesen könnyített bárki emberfia szenvedésén, nem kívánt szemtanúja lenni egy gyilkos keserves kínjainak és tomboló rohamainak.
Még így is meglátogatott néha, hogy ne legyek elhagyatott, de látogatásai kurták voltak és ritkák.
Egy szép napon, mikor már lábadoztam, félig hunyt szemmel üldögéltem egy karosszékben, s arcom ólomszürke volt, mint a haldoklóé.
Erõt vett rajtam a keserûség és nyomorúság, s nemegyszer eszembe jutott, jobban tenném, ha a halált keresném, mintsem hogy itt maradjak e nyomorúsággal bõvelkedõ világban.
Néha azon is elgondolkodtam, ne valljam-e bûnösnek magam, s szenvedjem el ugyanazt a büntetést, amit a nálam annyival ártatlanabb Justine elszenvedett.
Ez járt az eszemben akkor is, amikor nyílt az ajtó, s belépett rajta Mr. Kirwin.
Arcán részvét és megértés ült. Odahúzott egy széket az enyém mellé, s franciául szólított meg.
- Félek, ez a hely nagyon megbotránkoztatja önt. Mit tehetnék, hogy kellemesebben érezze magát?
- Köszönöm, de amit mond, az számomra mit sem jelent. Nincs a földön semmi, amitõl én kellemesebben érezném magam.
- Tudom, egy ismeretlen együttérzése nem sokat könnyít azon, akit oly különös balszerencse tepert le, mint önt.
De remélem, hamarosan elhagyja e szomorú tartózkodási helyet. Mert könnyen be lehet szerezni azt a kétséget nem tûrõ bizonyítékot, amely tisztázza önt a bûncselekmény vádja alól.
- Ez az én legkisebb gondom. Engem a különös események hosszú sora tett minden halandók legszerencsétlenebbjévé.
Amilyen nyomorult és elgyötört vagyok s voltam, jelenthet-e számomra a halál bármi rosszat?
- Igaz, nincs, ami szerencsétlenebb és kínzóbb lehetne, mint a különös véletlenek sora, amelyek önt az utóbbi idõben érték.
Egy meglepõ véletlen folytán idevetõdött erre a vendégszeretetérõl nevezetes partra, itt nyomban letartóztatták, és gyilkossággal vádolták.
S az elsõ látvány, ami a szeme elé tárult, érthetetlen módon meggyilkolt barátja holtteste volt, amit, szinte azt mondhatnám, egy démon épp az ön útjába helyezett el.
Mikor Mr. Kirwin ezt kimondta, hiába az izgalom, amit szenvedéseim emléke ébresztett bennem, ugyancsak meglepõdtem, hogy láthatólag ennyi mindent tud rólam.
Gondolom, meglepetésemet az arcom is elárulhatta, mert Mr. Kirwin sietve hozzátette:
- Mikor ön megbetegedett, az önnél talált összes iratot elhozták hozzám. Átnéztem õket, hátha találok valami nyomot, amelybõl kiindulva hozzátartozóit értesíthetem az ön balszerencséjérõl és betegségérõl.
Találtam többek közt néhány levelet is, amelyek egyikérõl mindjárt megállapítottam, az az édesapjától származik.
Nyomban írtam neki Genfbe. Majdnem két hónap telt el azóta, hogy a levelet elküldtem.
De hisz ön beteg. Már most reszket. Nem bír semmi izgalmat.
- E várakozás ezerszer rosszabb, mint a legszörnyûbb esemény. Mondja meg kereken: most kit ért utol enyéim közül a halál, s kinek a meggyilkolását sirathatom?
- Családjának semmi baja - mondta gyöngéden Mr. Kirwin. - S valaki, egy barátja jött el, hogy meglátogassa önt.
Nem tudom, mi ültette el agyamban a gondolatot, de azon nyomban az ötlött az eszembe: a gyilkos jött el, s nyomorúságomból gúnyt ûzve Clerval halálát kívánja ösztökéül használni, hogy engem pokoli vágyának teljesítésére sarkalljon.
Szemem elé kaptam a kezem, s elgyötörten kiáltottam fel:
- Jaj, küldje el innét!
Látni se bírom, az isten szerelmére, be ne engedje hozzám!
Mr. Kirwin zavartan nézett rám.
Felkiáltásomat akaratlanul is bûnösségem bizonyítékának tekintette, s ugyancsak szigorúan így szólt hozzám:
- Azt hittem, fiatalember, örülni fog az édesapjának, ahelyett hogy ilyen hévvel utasítaná el.
- Apám! - kiáltottam a szenvedésbõl örömre váltva, s minden arcvonásom, minden izmom fölengedett.
- Hát apám az?
Milyen jó, milyen nagyon-nagyon jó!
De hol van, miért nem jön sietve?
Viselkedésem megváltozása meglepte a békebírót, és örömöt szerzett neki. Talán arra gondolt, elõbbi kitörésem egy pillanatra kiújuló delíriumomnak tulajdonítható, s így õ is nyomban felöltötte korábbi jóindulatát.
Fölállt, az ápolónõvel együtt elhagyta a szobát, s egy perc múlva belépett apám.
E pillanatban semmi sem szerezhetett volna nagyobb örömet, mint apám érkezése.
Feléje nyújtottam a kezem, s úgy kiáltottam:
- Tehát jól vagy... és Elizabeth... és Ernest is?
Apám megnyugtatott, mind jól vannak, s e szívemnek oly kedves tárgyat elrészletezve igyekezett csüggedt kedélyemet fölvidítani, de hamarosan rádöbbent, a börtön nem lehet a vidámság lakóhelye.
- Micsoda helyen laksz, édes fiam! - mondta, s szomorúan nézett körül a rácsos ablakokon és a sivár szobában.
- Azért keltél útra, hogy megkeresd a boldogságot, s lám, balsors kísért az utadon.
Szegény Clerval...
Szerencsétlen meggyilkolt barátom neve több volt annál, mint hogy elgyöngült állapotban képes lettem volna elviselni; kicsordult hát a könnyem.
- Ó jaj, atyám - feleltem -, valami szörnyû balsors lebeg fölöttem, s azért kell élnem, hogy ezt megérjem, különben ott haltam volna meg Henry koporsóján.
Nem volt szabad soká beszélgetnünk, mert ingatag egészségi állapotomban mindenáron meg kellett õriznem a nyugalmamat.
Bejött hát Mr. Kirwin, s erõsködött, hogy nem szabad túlságosan próbára tennem az erõmet.
De apámat mintha az õrzõangyalom hozta volna, fokozatosan helyreállt az egészségem.
Mikor a betegség elmúlt felõlem, komor és sötét mélabú vett erõt rajtam, amit semmi el nem oszlathatott.
Örökké ott lebegett elõttem a holtsápadt, meggyilkolt Clerval képe.
Barátaim rettegtek, hogy az az izgalom, amelybe Clerval emléke taszított, veszedelmes visszaesést okoz.
Ó jaj!
Miért is óvták e nyomorúságos, megvetésre méltó életet?
Biztosan úgyis betelik a sorsom, mely egyre közelít.
Hamar, jaj, nagyon hamar véget vet a halál szenvedéseimnek, s megszabadít a kín szörnyû súlyától, mely most a földre nyom. S ha végrehajtják rajtam, amivel az igazságszolgáltatás megjutalmaz, magam is megpihenhetek.
Máskor meg, bármennyire vágytam rá gondolatban, oly távolinak tetszett a halál. Néha órákig üldögéltem mozdulatlanul és szótlanul, s arra vágytam, bár rendülne meg alattam a föld, s temetne a romok alá engem is és azt is, aki vesztemre tört.
Eljött az ideje a vándorbíróság tárgyalásának.
Én már három hónapja börtönben sínylõdtem, s bár még gyönge voltam, s örökké fenyegetett a visszaesés, majdnem száz mérföldre kellett elutaznom, abba a vidéki városkába, ahol az esküdtszék összeült.
Mr. Kirwin mindenrõl gondoskodott, megidézte a tanúkat, és ellátta védelmemet.
Arra a szégyenre, hogy bûnözõként lépjek a nyilvánosság elé, nem került sor, mert az ügyet nem vitték már a bíró elé, aki élet és halál kérdésében ítél.
Az esküdtszék nem nyilvánított bûnösnek, mert bebizonyosodott: abban az órában, mikor barátom holttestét megtalálták, én az Orkney-szigeteken tartózkodtam; s a rá következõ nap, amikor ártatlannak nyilvánítottak, elhagyhattam börtönömet.
Apám boldog volt, hogy megszabadultam a bûnvádi eljárás kellemetlenségétõl, újra szabad levegõt szívhatok, s visszatérhetek szülõhazámba.
Én nem osztottam érzelmeit. Számomra a pincebörtön és a palota fala egyaránt gyûlöletes volt.
Életem pohara egyszer s mindenkorra méreggel volt tele, s bár a nap ugyanúgy sütött rám, mint arra, ki boldog és vidám szívû, nem láttam magam körül mást, csak sûrû és félelmes sötétséget, amelyen nem hatolt át más fény, csak az engem lesõ két szem villogása.
Néha e két szem Henry halálba aléló, sokat mondó két szeme volt, amint fekete bogarát szinte eltakarja félig lebocsátott szemhéja és hosszú, fekete szempillája. Néha meg a szörnyeteg vizenyõs, homályos két szeme, amilyennek elõször láttam a szobácskámban, Ingolstadtban.
Apám megpróbálta életre kelteni bennem a szeretet érzését.
Genfrõl beszélt, amit hamarosan viszontlátok, Elizabethrõl és Ernestrõl, de szavai csak mély sóhajt váltottak ki belõlem.
Igaz, néha vágytam a boldogságra; s mélabús gyönyörûséggel gondoltam szeretett kuzinomra; vagy az után sóvárogtam emésztõ vágyakkal, hogy még egyszer lássam a kék tavat s a sebes folyású Rhône-t, mely olyannyira kedves volt számomra kora gyermekkoromban. De általában valami tompa zsibbadtságot éreztem, amelyben a börtön éppoly szívesen látott lakóhely volt, mint a természet legistenibb tája; s ezt az állapotot ritkán váltotta fel a végletes kín és kétségbeesés.
Ilyenkor viszont nemegyszer próbáltam véget vetni utált életemnek. Szakadatlan vigyázatot és éberséget kívánt, hogy visszatartsanak, s ne kövessek el önmagamon valami félelmes erõszakot.
Most már csak egy kötelességem volt, s mihelyt ez eszembe jutott, segített fölébe kerekednem önzõ kétségbeesésemnek.
Késedelem nélkül vissza kellett térnem Genfbe, s õrködnöm azok életén, akik engem oly gyöngéden szeretnek, s éberen várakoznom a gyilkosra, készenlétben, hátha valami véletlen a búvóhelye nyomára vezet, vagy ha van mersze megint a vesztemre törni, pontosan célozva végezzek vele, e szörnyû emberképmással, amelyet én ajándékoztam meg a lélek még szörnyûbb torzképével.
Apám szerette volna még késleltetni indulásunkat, mert attól félt, nem bírom majd az utazás fáradalmait. Rozzant emberroncs voltam - csak árnyéka az embernek.
Erõm oda lett.
Csonttá-bõrré váltam, s éjjel-nappal láz emésztette aszott testemet.
De oly nyugtalanul és türelmetlenül sürgettem apámat, hogy végül úgy vélte, okosabb, ha enged, és mégis búcsút veszünk Írországtól.
Egy Havre de Grace felé tartó hajó fedélzetére szálltunk, s jó széllel vitorláztunk el Írország partjairól.
Éjfél volt.
Feküdtem a fedélzeten, a csillagokat néztem, s hallgattam a hullámok csobogását.
Áldottam a sötétséget, amely eltakarta a szemem elõl Írországot, s lázasan vert a szívem az örömtõl, ha arra gondoltam, hamarosan viszontlátom Genfet.
A múlt félelmetes álomnak tetszett, de a hajó, amelyen utaztam, a szél, mely elfelé hajtott Írország gyûlölt partjaitól, s a tenger, mely körülvett, mind arról tanúskodott, nagyon is határozottan, hogy nincsenek rémképeim, s Clerval, barátom és legkedvesebb társam valóban a magam s a magam teremtette szörnyeteg áldozatául esett.
Emlékezetemben végigjártam egész életutamat, csöndes boldogságomtól kezdve, mikor még a családommal laktam Genf városában, anyám haláláig s elutazásomig Ingolstadtba.
Borzongva emlékeztem vissza arra az eszeveszett lelkesedésre, amely ocsmány ellenségem megalkotására sarkallt, s eszembe idéztem az éjszakát, mikor az életre kelt.
Ettõl kezdve képtelen voltam követni gondolataim sodrát. Ezernyi érzés tört rám, s keserûen sírva fakadtam.
Mióta lázamból fölépültem, minden este bevettem egy csipetnyi mákonyt, mert csak e kábítószer révén voltam képes szert tenni arra a nyugalomra, amely az élet megóvásához nélkülözhetetlen.
Balsorsom emlékezete most annyira nyomasztott, hogy a szokásos adag kétszeresét nyeltem le, s hamarosan mély álomba merültem.
De az álom nem nyújtott menedéket gondolataim s nyomorúságom elõl. Álmomban ezernyi olyasmit láttam, ami megrémített.
Hajnal felé már valami lidércnyomás kerített hatalmába. Ott éreztem a démon kezét a nyakamon, s képtelen voltam szabadulni tõle. Nyöszörgés, sikoly csengett a fülembe.
Apám, aki ott virrasztott fölöttem, nyugtalanságomat látván fölébresztett. Nem volt körülöttünk más, csak a csapkodó hullámok, fölöttünk az égbolt. A démon sehol. A biztonságérzet, a tudat, hogy a pillanat s az elkerülhetetlen, katasztrofális jövõ közt épp fegyverszünet van, valamiféle nyugodt feledésbe ringatott, amelyre az emberi elmét természete különösképpen fogékonnyá teszi.
HUSZONKETTEDIK FEJEZET
A tengeri út véget ért.
Partra szálltunk, s továbbmentünk Párizsba.
Hamarosan rádöbbentem: túlterheltem az erõmet, és pihennem kell, mielõtt az utazást folytathatnám.
Apám gondoskodása és figyelme fáradhatatlan volt: de õ nem ismerte szenvedéseim eredetét, s téves módszerekhez folyamodott, hogy e gyógyíthatatlan kórt kikúrálja.
Azt szerette volna, ha a társaságban keresek szórakozást.
Én azonban irtóztam az emberi arcoktól.
Nem, nem is irtóztam!
Hisz mind a testvéreim voltak, embertársaim, s még a legvisszataszítóbbhoz is vonzódtam közülük, mert angyal természetû és menny mûködtette teremtmény.
De úgy éreztem, nincs jogom részt venni a közösségükben.
Én ellenséget szabadítottam rájuk, akinek az az öröme, hogy vérüket ontsa, és aki nyöszörgésükben leli kedvét.
Mennyire meggyûlölnének külön-külön és együttvéve, s mint vetnének ki maguk közül, ha ismernék szentségtelen tetteimet s a bûntetteket, amelyek azokban gyökereznek!
Atyám végül engedett kívánságomnak, hogy kerüljem a társaságot, s különféle érvekkel igyekezett útját állni kétségbeesésemnek.
Néha azt hitte, nagyon is lelkemre vettem a szégyent, hogy gyilkosság vádja alól kellett tisztáznom magam, s megpróbált meggyõzni a büszkeség hiábavalóságáról.
- Ó jaj, atyám! - mondtam. - Mily kevéssé ismersz te engem.
Az emberekre, érzelmeikre és szenvedélyeikre hozna szégyent, ha egy magamfajta nyomorult büszke lenne.
Justine, szegény, boldogtalan Justine legalább olyan ártatlan volt, mint én, s õt is ugyanezzel vádolták. Halált hozott rá ez a vád, s én voltam az oka, én öltem meg õt.
William, Justine és Henry - mind az én kezem áldozata!
Apám gyakran hallotta, miközben még börtönben voltam, hogy ezt állítom magamról. Mikor imigyen vádoltam magam, többször is láttam, magyarázatra vágyik, máskor meg úgy látszott, ezt a delírium következményének véli, meg annak, hogy e gondolat a betegségem idején fészkelte be magát képzeletembe, s emléke megmaradt a lábadozásom idején is.
Én kerültem a magyarázatot, s mélyen hallgattam a szörnyetegrõl, akit létrehoztam.
Meg voltam gyõzõdve róla, hogy ellenkezõ esetben bolondnak tartanának, s ez önmagában is féket vetett a nyelvemre.
Amúgy is képtelen lettem volna rávenni magam, hogy föltárjak egy titkot, mely abban, aki hallja, mély megdöbbenést keltene, s a félelmet, a természetellenes iszonyatot keble állandó lakójává tenné.
Megfékeztem tehát türelmetlen részvétszomjamat, s hallgattam, pedig a világ minden kincsét odaadtam volna, csak hogy megosszam valakivel e végzetes titkot.
De olyasfajta szavak, mint az elõbb említettek, csak ki-kicsúsztak önkéntelenül is a számon.
Nem adhattam rájuk magyarázatot, de igazságuk valamit könnyített titokzatos gyászom terhén.
Ez alkalommal atyám határtalan csodálkozással így szólt:
- Drága Victorom, miféle elvakultság ez?
Édes fiam, könyörgök, ne mondj ilyesmit máskor!
- Nem vagyok bolond! - kiáltottam fel erélyesen. - A nap és a mennybolt, mely látta mûvelkedésemet, tanúsíthatja, igazat beszélek.
Én vagyok e teljesen ártatlan áldozatok gyilkosa. Az én machinációim miatt lelték halálukat.
Ezerszer inkább ontottam volna a magam vérét csöpprõl csöppre, csak hogy az õ életüket megóvjam. De nem vethettem oda áldozatul, igazán nem vethettem oda, atyám, az egész emberfajt.
Utolsó szavaim meggyõzték apámat elmém zavartságáról, s nyomban másra fordította a szót, megpróbálta új mederbe terelni gondolataimat.
Szerette volna, amennyire lehet, kitörülni lelkembõl az Írországban történtek emlékét, nem is utalt rájuk soha, és nekem sem engedte meg, hogy balszerencsémrõl beszéljek.
Telt az idõ, s lassan-lassan megnyugodtam. A nyomorúság egyszer s mindenkorra tanyát vert a szívemben, de többé már nem emlegettem ilyen zavaros módon a bûneimet, megelégedtem annyival, hogy én tudok róluk.
Könyörtelenül elhallgattattam a keserûség parancsoló hangját, mely idõnként szerette volna az egész világgal hallatni magát; viselkedésem nyugodtabbá és fegyelmezettebbé vált, mint valaha is volt, mielõtt elutaztam volna a Jeges-tengerre.
Néhány nappal azelõtt, hogy Párizsból útnak indultunk volna Svájcba, az alábbi levelet kaptam Elizabethtõl:
Drága Victorom,
nagy örömmel olvastam bácsikám Párizsból keltezett levelét. Nem vagytok többé olyan félelmetesen távol, s két héten belül látni foglak titeket.
Szegény kuzenom, te mennyit szenvedhettél!
Számítok rá, hogy most még annál is betegebbnek látszol, mint amikor itt hagytad Genfet.
Szörnyû volt ez a tél, annyira elgyötört a feszült aggodalom. Mégis azt remélem, az arcodon majd meglátom a békét, s a szívedbõl nem távozott el minden vigasz és nyugalom.
De félek, még élnek azok az érzéseid, amelyek egy éve oly szerencsétlenné tettek, sõt az idõ talán még csak elmélyítette õket.
Nem zaklatnálak most, mikor annyi balszerencse terhe nyom, de egy beszélgetés, amelyet bácsikámmal folytattam, mielõtt elutazott volna, szükségessé teszi, hogy közöljek veled valamit, mielõtt találkoznánk.
Meglehet, azt mondod: Mi az, amit Elizabethnek közölnie kell?
Ha valóban azt mondod, választ kaptam kérdéseimre, s minden kétségem megszûnik.
De távol vagy tõlem, s talán rettegsz e közléstõl, de az is lehet, hogy örülsz neki, s mint valószínûleg ez a helyzet, nem merem tovább halogatni, hogy megírjam, amit annyiszor szerettem volna már megmondani neked, de sosem volt bátorságom elkezdeni.
Jól tudod, Victorom, gyermekségünk óta a mi egybekelésünk volt szüleink legkedvesebb terve.
Ezt már fiatal korunkban megmondták nekünk, s arra tanítottak, úgy várjunk erre az eseményre, mint ami biztosan bekövetkezik.
Mi szeretõ játszópajtások voltunk gyermekkorunkban, s azt hiszem, kedves és becsült barátai egymásnak azután is, hogy felnõttünk volt.
De húg és bátya élõ szeretetet érez egymás iránt, anélkül hogy meghittebb kapcsolatra vágynék, s vajon nem így vagyunk-e mi is?
Ezt mondd meg nekem, drága Victorom.
Felelj, a kölcsönös boldogságunkra kérlek, kertelés nélkül: Nem szeretsz-e mást?
Te utaztál. Éveket töltöttél az életedbõl Ingolstadtban, s be kell neked vallanom, drága Victorom, mikor tavaly õsszel oly boldogtalannak láttalak, s te mindenki társaságából a magányba menekültél, akaratlanul is azt kellett hinnem, talán bánt a kapcsolatunk, s úgy érzed: bár kívánalmaddal ellenkezik, a becsület kötelez rá, hogy teljesítsd szüleink kívánságát.
Ez hamis érvelés.
Bevallom neked, drága Victorom, szeretlek, s a jövõrõl alkotott futó álmaimban mindig te vagy az én barátom és társam.
De legalább annyira kívánom, óhajtom a magam boldogságát, mint a tiedet, mikor azt mondom: házasságunk örökre boldogtalanná tenne, ha nem szabad akaratodból vennél el feleségül.
Már most sírva fakadok, ha arra gondolok, hogy épp mikor olyannyira sújt a kegyetlen balsors, talán a becsület nevében fojtod el egy olyan szerelem és egy olyan boldogság minden reményét, mely azzá tehetne, ami voltál.
S épp én, aki oly önzetlenül szeretlek, én tízszerezném meg nyomorúságodat azzal, hogy a vágyaid útjába állok.
Ah!
Victor, tudd meg, kuzinod és játszópajtásod sokkal õszintébben szeret, semhogy boldogtalanná ne tenné e föltevés.
Légy boldog, drága Victorom; s ha ezt a kívánságomat teljesíted, elhiheted, nincs a földön, ami megzavarhatná derûmet.
Szeretném, ha nem zaklatna fel ez a levél. Ne válaszolj rá se holnap, se holnapután, sem addig, míg haza nem jössz, ha ez fájdalmat okoz neked.
Bácsikám úgyis megírja, mint szolgál az egészséged, s ha csak egyetlen mosolyt látok az ajkadon, amikor találkozunk, s az így vagy úgy nekem köszönhetõ, más boldogságra nincs szükségem.
Elizabeth Lavenza
Genf, 17.. május 18.
E levél megint emlékezetembe idézte, amit már-már elfelejtettem, a szörnyeteg fenyegetését: Veled leszek a nászéjszakádon!
Ez az ítélet csüng a fejem fölött, s akkornap éjjel a démon mindent el fog követni, hogy elpusztítson, s elragadja tõlem azt a szemernyi boldogságot is, amely legalább részleges vigaszul ígérkezik szenvedéseimre.
Eltökélte, hogy akkor éjjel az én halálommal tetõzi be bûneit.
Ám legyen. Biztos, hogy halálos küzdelemre kerül sor kettõnk között, s ha õ gyõz, én elnyerem a békét, hatalma fölöttem véget ér.
S ha én gyõzöm le õt, szabad leszek.
Ó, jaj!
Miféle szabadság lesz az?
Mint amilyennek a paraszt örvendett, amikor szeme láttára mészárolták le családját, tanyája leégett, földjét pusztasággá tették, sõt az otthontalan, nincstelen, magára maradt, de szabad embert elkergették.
Ilyen lesz az én szabadságom is, mert az én Elizabethem személyében kincset birtokoltam. Ó, jaj! S ezzel szemben ott áll a lelkiismeret-furdalás és bûntudat, mely elkísér mindhalálig.
Édes, szeretett Elizabethem!
Újra meg újra végigolvastam levelét, s valami gyöngéd érzelem lopódzott szívembe, s mert paradicsomi álmokat suttogni a fülembe örömrõl és szerelemrõl, de hát az almába már beleharaptam, s az angyal már emelte a kezét, hogy kiûzze minden reményemet.
Márpedig én inkább meghalok, csak õt boldoggá tegyem.
Ha a szörny végrehajtja fenyegetését, halálom elkerülhetetlen. S megint csak arra gondoltam: a házasságom vajon sietteti-e végzetemet?
Az biztos, néhány hónappal korábban pusztulok el. De ha gyötrõm csak sejtené is, hogy én a fenyegetéseinek hatására halogatom, bizonyára keresne más és még félelmesebb módot bosszújának kitöltésére.
Megesküdött: velem lesz a nászéjszakámon, de ezt aligha értette úgy, hogy addig okvetlenül békén marad. Hiszen mintha csak azt akarta volna megmutatni nekem, még nem telt el a vérrel, nyomban meggyilkolta Clervalt, amint ezzel megfenyegetett.
Egy pillanatig nem kételkedtem tehát, hogy ha azonnal egybekelek kuzinommal, s ezzel õt is, atyámat is boldoggá teszem, ellenségem egy órát sem vár, s életemre törõ terveit végrehajtja.
Ebben a lelkiállapotomban írtam meg levelemet Elizabethnek.
Levelem hangja nyugodt volt és szeretetteli.
„Attól félek, szeretett Elizabethem - írtam -, miránk már nem sok boldogság vár a földön, de ami öröm énrám még várhat, az mind a te személyedben öltött testet.
Ûzd el magadtól haszontalan félelmeidet. Igenis, csak neked szentelem az életemet, s minden erõmmel a te boldogságodat igyekszem szolgálni.
De van egy titkom, Elizabeth, egy szörnyû titkom. Ha feltárnám elõtted, tested megdermedne az iszonyattól, s nemcsak meglepõdnél szenvedésemen, de csodálkoznál, miként sikerült túlélnem mindazt, amin keresztülmentem.
Az esküvõnk másnapján elmondom neked ezt az egész iszonyú és félelmetes történetet drága kuzinom, mert közöttünk nincs helye titoknak.
De addig nagyon kérlek, ne szólj róla, s ne is célozz rá senkinek.
Erre a lehetõ legkomolyabban kérlek, s tudom, teljesíteni fogod kívánságomat.”
Talán egy hétre rá, hogy megkaptam Elizabeth levelét, megérkeztünk Genfbe.
A drága lány meleg szeretettel köszöntött, de szemébõl kicsordult a könny, mikor megpillantotta véznaságomat s arcomon a lázrózsákat.
Láttam, õ is megváltozott.
Megfogyott, és sokat veszített mennyei élénkségébõl, mely azelõtt annyira elbûvölt engem, de szelídsége és gyöngéden részvevõ tekintete még alkalmasabb társsá tette egy olyan átok sújtotta nyomorult számára, mint én vagyok.
A nyugalom, amit akkor éreztem, nem tartott soká.
Az emlékezés magával hozta a tébolyt, s ha arra gondoltam, mi minden történt velem, erõt vett rajtam az õrület. Néha tomboltam, égtem a dühtõl, néha meg elcsüggedtem és kétségbeestem.
Senkivel nem álltam szóba, rá se néztem senkire, csak ültem mozdulatlanul, megzavart a rám szakadt szerencsétlenségek tömege.
Egyedül Elizabethnek állt hatalmában, hogy átsegítsen engem az ilyen rohamokon. Ha erõt vett rajtam a szenvedély, szelíd hangja lecsillapított, s ha magamba roskadtam, emberi érzelmeket lehelt belém.
Sírt velem, és sírt miattam.
S mikor visszatért a józanságom, szemrehányást tett nekem, s megbékélésre ösztökélt.
Ah!
Jó az, ha a szerencsétlen ember megbékél sorsával, de annak számára, akit a bûntudat kínoz, nem létezik békesség.
A lelkifurdalás kínjai megmérgezik még azt a gyönyörûséget is, amit az ember olykor a mértéktelen fájdalomban lelhet.
Kevéssel azután, hogy hazaértünk, apám szóvá tette elõttem, jó lenne Elizabethtel azonnal egybekelnünk.
Én hallgattam.
- Tehát van másvalakid, akihez vonzódsz?
- Az égvilágon senkim.
Szeretem Elizabethet, s alig várom, hogy elvehessem.
Tûzzük ki hát az esküvõ napját, s attól kezdve életemben és halálomban kuzinom boldogságára szentelem magam.
- Drága Victorom, ne beszélj így.
Keservesen sújt minket a balsors, de annál inkább ragaszkodjunk ahhoz a kevéshez, ami számunkra még megmaradt, s szeretetünket azok iránt, akiket elveszítettünk, az életben maradottakra vigyük át.
A mi körünk kicsiny lesz, de szorosan összeköt bennünket a kölcsönös szeretet s a közös balsors.
S ha az idõ megszelídíti kétségbeesésedet, új és drága lelkek születnek szereteted és gondoskodásod tárgyául, s pótolják mindazokat, akiktõl oly kegyetlenül megfosztott a sors.
Ezek voltak apám intelmei.
De engem ismét csak a fenyegetésre emlékeztettek. Még csodálkozni sem lehet rajta, hogy amilyen mindenhatónak bizonyult eddig valamennyi véres tettében, szinte legyõzhetetlennek tekintettem a démont, s mikor kiejtette, hogy „veled leszek a nászéjszakádon”, elkerülhetetlennek véltem a sorsomat.
De a halál nem is volt számomra akkora rossz, ha Elizabeth elvesztésével mértem össze, én tehát elégedett, sõt vidám arccal helyeseltem atyámnak, hogy ha kuzinom is úgy akarja, tíz nap múlva tartsuk meg az esküvõt, s pecsételjük meg ily módon, mint hittem, a sorsomat.
Nagy Isten!
Ha egy pillanatra is eszembe jutott volna, ördögi ellenségem mily pokoli tervet forgat a fejében, inkább örökre távol tartottam volna magamat szülõhazámtól, s baráttalan földönfutóként jártam volna a világot, mintsem beleegyezzem e szerencsétlen házasságba.
De még ha varázshatalmam lett volna is, a szörnyeteg akkor is vakká tett volna igazi szándéka iránt, s mikor azt hittem, a magam halálát, sokkal kedvesebb áldozat halálát siettettem.
Amikor esküvõnk kitûzött idõpontja közeledett, hogy gyávaságból-e vagy prófétai elõrelátásból, de egyre inkább összeszorult a szívem.
De érzéseimet a hangos vidámság álarca mögé rejtettem, ami örömteli mosolyt csalt atyám arcára, de alig-alig tévesztette meg Elizabeth örök figyelmes, szépséges szemét.
Derûs nyugalommal tekintett egybekelésünk elébe, amibe ugyan egy kis félelem is vegyült a korábbi sok szerencsétlenség hatására; aggódott, hogy ami most biztos és fogható boldogságnak ígérkezik, az hamarosan futó álomnak bizonyulhat, s nem hagy maga után mást, csak mély és örökké tartó bánatot.
Megtörténtek az elõkészületek az esküvõre. Mindannyian mosolyogva fogadtuk a látogatók szerencsekívánatait.
Amennyire tõlem telt, szívem mélyére zártam emésztõ aggodalmam, s szemmel látható komolysággal mélyedtem el apám terveibe, ámbár meglehet, azok csak tragikus sorsomnak szolgálnak díszletéül.
Hála atyám fáradozásának, Elizabeth örökségének egy részét az osztrák kormány visszaszolgáltatta.
A Comói-tó partján volt egy kis birtoka.
Abban állapodtunk meg, hogy amint megvolt az esküvõnk, a Villa Lavenzába utazunk, s ott, a gyönyörû tó partján töltjük boldogságunk elsõ napjait.
Idõközben megtettem mindent, hogy meg tudjam védeni magam, ha a démon nyíltan rám támadna.
Pisztolyt és tõrt viseltem, s éberen ügyeltem, hogy megelõzzek minden cselfogást. Ez némileg megnyugtatott.
Igen, amint az idõpont közeledett, a fenyegetés egyre inkább öncsalásnak tetszett, amely nem érdemes rá, hogy nyugalmamat megzavarja, a boldogságot viszont, amelyet házasságomtól reméltem, egyre biztosabbnak, s mivel másról se volt szó, olyan eseménynek éreztem, amelyet semmiféle baleset meg nem akadályozhat.
Elizabeth boldognak látszott. Az én nyugodt viselkedésem nagyban hozzájárult az õ nyugalmához.
Ám aznap, mikor vágyaimnak teljesülnie kellett, s tán sorsomnak is betelnie, erõt vett rajta a mélabú, s rossz elõérzete támadt. Talán eszébe jutott a szörnyû titok, amit ígéretem szerint másnap fölfedek elõtte.
De apám mindvégig úszott a boldogságban, s az elõkészületek sûrûjében unokahúga mélabúját csak a menyasszony félénkségének tulajdonította.
A szertartás után nagy társaság gyûlt össze apám házában, de úgy volt, hogy mi ketten Elizabethtel mindjárt hajóra szállunk, az éjszakát Evianban töltjük, s másnap folytatjuk az utat.
A nap derûs volt, a szél kedvezõ, s mindenki mosolyogva nézte e nászi behajózást.
Életemnek ezek voltak az utolsó boldog pillanatai.
Gyorsan haladtunk. Forrón sütött a nap, de minket afféle baldachin védett a sugaraitól, miközben a táj szépségében gyönyörködtünk, néha a tó partján, ahol a Mont Salêve tárult elibénk meg Montalêgre kellemes lankája, s távolabb a mindenek fölé magasodó Mont Blanc s a hóborította hegycsoport, mely hiába próbált vele versenyre kelni. Máskor meg, amikor a túlpart közelében jártunk, a roppant Jura fekete falait láttuk, amelyek mintha csak szándékosan emeltek volna áthághatatlan akadályt szülõhazám ellenségei elé, akik azt rabszolgaságba szeretnék taszítani.
Megfogtam Elizabeth kezét.
- Szomorú vagy, szerelmem.
Ah!
Ha tudnád, mit szenvedtem, s mit kell még kiállnom talán, igyekeznél megízleltetni velem a derûs nyugalmat s annak örömét, hogy legalább mára megszabadultunk a kétségbeeséstõl.
- Légy boldog, drága Victorom - felelt Elizabeth -, most nincs, remélem, semmi, ami keserítsen. És hidd el, ha arcomon nem látsz is élénk örömöt, szívem elégedett.
Valami azt súgja nekem, ne bízzam a jövõben mértéktelenül, amely megnyílt elõttünk, de én nem akarom meghallani e baljós hangot.
Lásd, milyen gyorsan haladunk, s a felhõk, amelyek hol homályba borítják a Mont Blanc csúcsát, hol meg fölébe szállnak, e gyönyörû tájat mennyivel érdekesebbé teszik.
És nézd e számtalan halat a kristálytiszta vízben, amelynek fenekén minden egyes kavicsot tisztán láthatsz.
Micsoda isteni nap!
Mily boldognak s derûsnek látszik a természet!
Imigyen próbálta Elizabeth eltéríteni az õ s az én gondolataimat mindenrõl, ami szomorú.
De kedélye ingadozott, az egyik pillanatban fölcsillant a szemében az öröm, s a másikban elmélázó szomorúságnak adott helyet.
A nap alábbhanyatlott az égen. Elhagytuk a Drance folyót, s figyeltük, mint kanyarog a magas hegyek szakadékaiban s az alacsonyabbak völgyeiben.
Az Alpok hegyei itt közelebb kerültek a tóhoz, s mi a hegyek amfiteátruma felé tartottunk, amely a tavat keletrõl határolja.
Evian templomának toronysisakja ott csillogott a környezõ erdõk alatt s a magasabbnál magasabb hegyek koszorújában, amely a helység fölébe magaslik.
A szél, mely mind ez ideig bámulatos sebességgel hajtott elõre minket, napnyugtakor enyhe szellõvé szelídült. A lágy légáramlat épp csak borzolta a vizet, s amint a parthoz közeledtünk, kellemesen rezgette a fákat, s finom virág- meg szénaillatot sodort felénk.
Mire kikötöttünk, a nap épp alábukott a láthatáron, s ahogy ott éreztem lábam alatt a partot, kiújultak gondjaim és félelmeim, hamarosan rám csattantak, mint a bilincs, és el sem eresztettek többé soha.
HUSZONHARMADIK FEJEZET
Nyolc óra volt, mikor partra szálltunk. Egy kicsit sétáltunk még a parton, gyönyörködtünk a tûnõ esti fényben, majd visszamentünk a fogadóba, s a víz, az erdõ és a gyönyörû hegyek jártak az eszünkben, amint elnyeli õket a sötétség, de kivehetõ még fekete körvonaluk.
A szél, amely délen elcsöndesült, most újult erõvel támadt fel nyugaton.
A hold elérte pályája csúcspontját, majd lassan alább szállt. A felhõk sebesebben húztak el a színe elõtt, mint a keselyû, kioltották sugarait, a tó színe meg visszatükrözte az égbolt mozgalmas képét, s azt megbolyduló hullámaival csak annál mozgalmasabbá tette.
Én nyugodt voltam egész nap, de amint az éjszaka sötétségbe burkolta a tárgyak körvonalát, ezernyi félelem támadt reám.
Feszülten figyeltem, jobb kezem a pisztolyt markolta, amelyet keblembe rejtettem. Megrezzentem minden neszre, de eltökéltem, nem adom olcsón az életemet, s nem riadok vissza a harctól, míg ellenségem élete vagy az enyém ki nem huny.
Elizabeth egy darabig félénk és rémült csöndben figyelte izgalmamat, de volt valami a tekintetemben, ami õt is rettegéssel fertõzte meg, mert reszketve kérdezte:
- Mi izgatott fel annyira, drága Victorom?
Mitõl félsz?
- Ó, nyugodj meg, nyugodj meg, szerelmem - feleltem. - Ez az egy éjszaka, aztán minden jó lesz, de ez félelmetes, nagyon félelmetes.
Egy órát töltöttem ilyen lelkiállapotban, majd egyszerre ráébredtem: az összecsapás, amelyre pillanatokon belül számítottam, milyen félelmes lenne a feleségemnek, komolyan megkértem hát, vonuljon vissza, s elhatároztam, mindaddig nem megyek utána, amíg meg nem tudok valamit ellenségem hollétérõl.
Elizabeth magamra hagyott, s én egy darabig föl-alá járkáltam a fogadó folyosóin, benéztem minden zugba, mely netalán a szörnyeteg búvóhelyéül szolgálhatna.
De nyomát sem leltem sehol, s már-már azt hittem, valami szerencsés véletlen megakadályozta, hogy fenyegetését valóra váltsa, mikor egyszerre velõtrázó és félelmetes sikolyt hallottam - abból a szobából, ahova Elizabeth visszavonult.
Meghallottam, s agyamba hasított az igazság, karom lehullott, s megdermedt minden porcikám. Éreztem, hogy a vér surrog az ereimben, és bizsereg az ujjam hegye.
Ez az állapot mindössze egy pillanatig tartott. A sikoly megismétlõdött, s én berontottam a szobába.
Nagy Isten!
Miért nem leheltem ki azon nyomban a lelkem?!
Miért vagyok itt, s mesélem, mint pusztult el a föld legszebb reménye s legtisztább teremtménye?
Ott hevert élettelenül, keresztben az ágyon, feje lelógott, sápadt és eltorzult arcvonásait félig eltakarta a haja.
Akárhova nézek, ma is õt látom - vértelen karját, elernyedt testét, amint a gyilkos a nászágyára odadobta.
Hát lehet az, hogy ezt látván életben maradtam?
Ó, jaj!
Az élet konok, s ott marad meg leginkább, ahol legjobban gyûlölik.
Csak egy percre vesztettem el az eszméletemet. Élettelenül hanyatlottam a földre.
Mikor magamhoz tértem, emberek vettek körül a fogadóból. Arcukon döbbent rémület tükrözõdött, de a mások rémületét csak gúnynak éreztem, az engem nyomasztó érzések árnyékának.
Abba a szobába menekültem közülük, ahol Elizabeth holtteste feküdt, a szerelmemé, feleségemé, a drága, érdemes nõé, aki az imént még élt.
Már elmozdították abból a testhelyzetbõl, ahogy rátaláltam, s most, amint feküdt az ágyon, karján nyugodott a feje, s arcát, nyakát kendõ takarta, akár azt hihettem volna, hogy alszik.
Odarohantam hozzá, hevesen átöleltem, de halálos ernyedtsége s hideg keze elárulta, akit a karom közt tartok, az többé már nem az én szeretett s becézett Elizabethem.
A démon gyilkos kezének nyoma ott volt a nyakán, s ajkáról örökre elszállt a lélegzet.
De miközben sajgó kétségbeeséssel öleltem, véletlenül föltekintettem.
A szoba ablakai az elõbb még be voltak zsaluzva, most meg holtra rémülten vettem észre, bevilágít a hold haloványsárga fénye.
Valaki föltépte a zsalut, s leírhatatlan iszonyatomra megpillantottam az ablakban az ocsmány és visszataszító alakot.
A szörny arcán vigyor ült. Démonujját gúnyosan szegezte feleségem holttestére.
Odarohantam az ablakhoz, keblembõl elõrántottam a pisztolyt, s rásütöttem, de kitért elõlem, leszökkent az ablakról, villámsebesen elfutott, és belevetette magát a tóba.
A pisztoly dörrenésére a tömeg a szobába tódult.
Odamutattam, ahol a szörny eltûnt, s csónakon eredtünk a nyomába. Hálót is vetettünk, de minden hiába.
Teltek az órák, s reményünk vesztetten tértünk vissza. Társaim java része szentül meg volt gyõzõdve, hogy a szörny csak képzeletem szülötte.
Miután partra szálltunk, szárazföldön folyt tovább a kutatás, az üldözõk csoportokra oszolva széledtek szét különféle irányba, az erdõk, szõlõk közé.
Szerettem volna velük tartani, de nem jutottam messzire a háztól, szédültem, s a léptem olyan volt, mint a részeg emberé. Tekintetem ködös, s a bõröm száraz, mintha láz emésztett volna.
Ilyen állapotban vittek vissza, fektettek ágyba, miközben alig voltam tudatában, mi történik velem. Szemem tétován járt ide-oda a szobában, mintha keresnék valamit, amit elvesztettem.
Egy idõ múlva fölkeltem, s szinte az ösztönömtõl vezettetve átkúsztam abba a szobába, ahol szerelmem feküdt kiterítve.
Siratóasszonyok vették körül. Ráborultam, s szomorú könnyeim elvegyültek az asszonyok könnyeivel - s közben egyetlen határozott gondolat sem alakult ki az agyamban, csak járt az eszem összevissza, zavartan töprengtem az engem ért sok-sok balszerencsén s azok okain.
A döbbenet és iszonyat ködében tévelyegtem.
William halála, Justine kivégzése, Clerval s most feleségem meggyilkolása; s még csak azt sem tudtam, megmaradt szeretteim épek és egészségesek-e, s vajon nem érte-e utol õket is a démon rosszakarata. Lehet, hogy apám épp most az õ markában vonaglik, s talán Ernest holtan hever a lába elõtt.
Fölugrottam, hogy a lehetõ leggyorsabban visszatérjek Genfbe.
A fogadóban nem volt ló, amit bérelhettem volna, kénytelen voltam hát a tavon utazni, de a szél nem volt kedvezõ, és szakadt az esõ.
De még éppen csak hajnalodott, joggal reméltem hát, hogy estére hazaérek.
Evezõsöket fogadtam, s magam is evezõt fogtam, mert a lelki viharok idején mindig megkönnyebbülést hozott a testi erõfeszítés.
De a rám szakadt nyomorúság s a hallatlan izgalom, amit átéltem, képtelenné tett a testi munkára.
Ledobtam az evezõt, tenyerembe temettem arcom, s átengedtem magam a sötét gondolatoknak.
Ha fölnéztem, csupa olyan képet láttam, amit még a boldogabb idõkbõl ismertem, s amelyben épp elõzõ nap gyönyörködtünk vele, aki már csak árny és emlék.
Szemembõl ömlött a könny.
Egy pillanatra elállt az esõ, s láttam, a halak ugyanúgy fickándoznak a vízben, mint néhány órával ezelõtt. Akkor Elizabeth figyelte õket.
Nincs, ami nagyobb fájdalmat okozna az emberi léleknek, mint a hirtelen és gyökeres változás.
Süthetett a nap vagy takarhatták felhõk, semmit sem láttam olyannak, mint tegnap, õvele.
Egy démon elragadta tõlem jövendõ boldogságom minden reményét; nincs teremtmény, ki oly szerencsétlen lenne, mint én; az emberiség történetében páratlan, ami engem ért.
De miért is idõznék el azon, ami e legutóbbi, mindent betetõzõ esemény után történt?
Hisz egész történetem a rémségek története. Ez volt mindennek a csúcsa, amit ezután mondanék, az talán csak untatná önt.
Tudja, hogy szeretteimet sorra elragadták tõlem. Magamra maradtam.
Az én erõm is kimerült, s most már pár szóban összefoglalhatom, ami ebbõl az ocsmány történetbõl hátravan.
Megérkeztem Genfbe.
Atyám és Ernest még élt, de atyám a híreim súlya alatt összeomlott.
Még ma is itt látom õt magam elõtt, a csodálatos és tiszteletre méltó öregembert!
Üres tekintete ide-oda jár, hisz nincs, aki elbájolná, akiben örömét lelné, elvesztette Elizabethet, több mint leányát, akit egy ember minden szeretetével bálványozott, épp õ, akinek élete alkonyán oly kevés szeretetben volt része, s épp azért kétségbeesetten csüngött azokon, akik még megmaradtak neki.
Átkozott, átkozott legyen a démon, aki szerencsétlenséget hozott õsz fejére, s arra kárhoztatta, hogy ily nyomorultul pusztuljon el!
Mert nem bírta az életet a körülötte halmozódó sok iszonyat közt; élete kútja hirtelen elapadt. Ágynak esett, s pár nap múlva a karjaim közt meghalt.
És énvelem mi történt?
Nem tudom; érzékeim cserbenhagytak, s csak a láncok és a sötétség súlya nyomott.
Igaz, néha azt álmodtam, virágos réten bolyongok, bájos völgyekben ifjúkori barátaimmal, de fölébredtem, s pincebörtönben leltem magam.
Mélabúm nem hagyott el, de fokról fokra tudatára ébredtem nyomorúságos helyzetemnek, s ekkor kiengedtek börtönömbõl.
Mert bolondnak nyilvánítottak, s amint megtudtam, hosszú hónapokig magányos cella volt a lakóhelyem.
A szabadság azonban haszontalan ajándék lett volna számomra, ha eszemre ébredve nem ébredtem volna bosszúvágyra is.
Rám nehezedett múltbeli balsorsom emléke, s egyre többet töprengtem az okán - a szörnyetegen, akit én teremtettem, a nyomorult démonon, akit én szabadítottam rá a világra, a magam romlására.
Õrjítõ düh fogott el, ha csak eszembe jutott is, s arra vágytam, azért imádkoztam, hogy kerüljön egyszer a kezem közé, hadd álljak rajta kegyetlen bosszút.
Gyûlöletem nem sokáig korlátozódott hiú álmodozásra. Amint szabadultam, már azon törtem a fejem, miként lehetne a gyilkost legbiztosabban kézre keríteni, s ennek érdekében alig egy hónap múltán fölkerestem a város egyik büntetõbíráját, s közöltem vele, feljelentést kívánok tenni, mert ismerem családunk tönkretevõjét, s szeretném, ha minden erejét latba vetné a gyilkos letartóztatása érdekében.
A bíró figyelmesen és nyájasan hallgatott.
- Legyen meggyõzõdve, uram - mondta -, nem fogok sajnálni semmiféle fáradságot és erõfeszítést, hogy a gazembert kézre kerítsük.
- Nagyon köszönöm - feleltem. - Ám hallja a tanúvallomást, amit tenni kívánok.
Különös történet, az igaz, annyira, hogy félek, el se hinné, ha az igazságban nem lenne valami, ami mindenképpen elhiteti, ha mégoly csodálatos is.
A történet kellõen logikus is ahhoz, mintsem álomnak hihetné, s nekem különben sincs semmi okom hazudni.
Modorom, ahogy mindezt elmondtam neki, meggyõzõ volt, ámde nyugodt. A szívem mélyén én már elhatároztam, halálba kergetem megrontómat, e cél megenyhítette kínszenvedésemet, s egy ideig még az élettel is megbékített.
Most röviden, de határozottan és pontosan elõadtam történetemet, megjelöltem az idõpontokat, és közben egy indulatos szót, egy fölkiáltást el nem ejtettem.
A bíró kezdetben teljesen hitetlennek látszott, de amint elõrehaladtam, egyre figyelmesebb, egyre érdeklõdõbb lett. Láttam, néha megborzong az iszonyattól, máskor meg a meglepetéstõl, s az arcára volt írva, hogy ebbe nem keveredik egy szemernyi hitetlenkedés sem.
Elbeszélésem végére érve így szóltam:
- Ez a lény hát az, aki ellen vádat emelek, s arra kérem, kövessen el mindent, ami hatalmában áll, hogy letartóztassa és megbüntesse.
Ez mint bírónak kötelessége is, s én hiszem és remélem, emberi érzései nem lázadnak e feladat teljesítése ellen.
E felszólítás ugyancsak nagy változást idézett elõ hallgatóm arcán.
Miközben hallgatta, hitte is, nem is a történetemet, ahogy az emberek a kísértethistóriákat és a természetfölötti eseményekrõl szóló beszámolókat általában, de mikor felszólítottam, a hallottak alapján hivatalból járjon el, hitetlenségének aggálya teljes egészében visszatért.
De mindenesetre nyájasan válaszolt:
- A legnagyobb készséggel megadnék önnek minden segítséget a teremtmény üldözéséhez, de akirõl beszél, az úgy látszik, olyan erõk birtokában van, amelyek meghiúsíthatják minden erõfeszítésemet.
Ki tudna nyomon követni egy olyan állatot, amely képes átkelni Jeges-tengeren, s olyan barlangokban, ólakban is meglakik, ahol nincs ember, aki rá merne törni?
S amellett hónapok teltek el azóta, hogy bûneit elkövette, s nem is sejti senki, hova vándorolt el, vagy jelenleg merrefelé lakik.
- Semmi kétség, itt idõzik valahol az én lakóhelyem közelében, s ha valóban az Alpokban keresett menedéket, fel lehet hajtani, akár a zergét, s el lehet pusztítani, mint egy vadállatot.
De értem, mire gondol. Nem hisz az elbeszélésemnek, s esze ágában sincs ûzõbe venni ellenségemet, hogy érdeme szerint megbüntesse.
Miközben ezt kimondtam, szememben megcsillant a düh. A bíró megijedt.
- Téved - mondta.
- Minden tõlem telhetõt elkövetek, s ha hatalmamban áll elfogni a szörnyeteget, legyen meggyõzõdve róla, a büntetése arányban lesz a bûneivel.
De mindazok alapján, amit ön a tulajdonságairól mondott, félek, ez keresztülvihetetlennek bizonyul; s ezért, bár az üldözésére minden szükséges intézkedést megteszünk, önnek is föl kell készülnie rá, hogy csalódás éri.
- Az nem lehet; bár mondhatok akármit, annak édeskevés a haszna.
A bosszúm önnek semmi. S bár tudom, ez bûn, be kell vallanom, ez az egyetlen szenvedély, amely emészti a lelkem.
Haragom kimondhatatlan, ha arra gondolok, a gyilkos, akit én szabadítottam rá a társadalomra, még most is él.
Ön visszautasítja jogos kérésemet. Akkor hát egyetlen utam marad, és én, ha belepusztulok is, arra szentelem az életemet, hogy õt megsemmisítsem.
Reszkettem az izgalomtól, amikor ezt kimondtam. Volt a modoromban valami féktelenség, sõt nem kétlem, abból a vad gõgbõl is egy kevés, ami állítólag a régi vértanúkban lakozott.
De egy genfi bíróember szemében, akinek a lelkében egészen más eszmék laknak, mint az odaadás vagy hõsiesség, ez az emelkedett lelkiállapot aligha tûnhetett föl másnak, mint a téboly jelének.
Igyekezett hát lecsillapítani, mint dada a gyereket, s amit elmondtam, azt a delírium hatásának tulajdonította.
- Ember! - kiáltottam. - Mily balga vagy bölcsességedre büszkén!
Hallgass, nem tudod, mit beszélsz!
Haragosan és feldúltan rontottam ki a házból, s visszavonultam, hogy a cselekvés más módozatain elmélkedjem.
HUSZONNEGYEDIK FEJEZET
Akkori állapotomban minden szándékos gondolat felszívódott s elveszett.
Magával ragadott a düh. A bosszú volt egyedül, ami erõt öntött belém, s fegyelmezett. Magába olvasztotta minden érzésemet, s lehetõvé tette, hogy körültekintõ legyek s nyugodt, mikor egyébként delírium vagy halál lett volna az osztályrészem.
Mindenekelõtt úgy döntöttem, egyszer s mindenkorra otthagyom Genfet. Hazám, amely oly kedves volt szívemnek, mikor boldog voltam, s szerettek, most, balsorsomban gyûlöletessé vált.
Pénzt vettem magamhoz, néhány ékszert anyám hagyatékából, s útra keltem.
Így kezdõdött el vándorlásom, mely csak az életemmel ér véget.
A föld nagy részét beutaztam, s részem volt mindazon megpróbáltatásokban, amelyekkel az utazó sivatagon és barbár országokban csak találkozhat.
Miként maradtam életben, magam sem tudom; akárhányszor úgy nyújtóztattam ki elgyengült tagjaimat a homokos síkságon, hogy a halálért imádkoztam.
De a bosszúvágy életben tartott; csak azért sem akartam úgy meghalni, hogy ellenségem még életben van.
Mikor Genfet odahagytam, elsõ gondom az volt, valami nyomot keresek, amelyen utánaeredhetek démoni ellenfelemnek.
De tervem kialakulatlan volt, s órák hosszat kerülgettem a város határát, nem tudván, melyik utat kövessem.
Az éjszaka közeledtén ott leltem magam a temetõ bejáratánál, ahol William, Elizabeth és atyám nyugodott.
Betértem, s odamentem a sírkõhöz, mely sírjukat jelölte.
Néma volt minden, csak a falevelek nem, mert azokat szelíden zizegtette a szél. Majdnem fekete volt az éjszaka, s a szín még az érdektelen szemlélõ számára is ünnepélyes lett volna és megható.
Mintha ott szálldostak volna az elhunytak szellemei, s csak érezhetõ, ámde nem látható árnyékot vetettek volna a gyászoló fejére.
A mély gyász, amit kezdetben e szín fölkeltett bennem, hamarosan haragnak és kétségbeesésnek adott helyt.
Õk meghaltak, én élek. És él a gyilkos is, s nekem tovább kell hurcolnom megunt életemet, hogy elpusztítsam õt.
Letérdepeltem a gyepre, megcsókoltam a földet, s reszketõ ajakkal imigyen kiáltottam föl: „Esküszöm a megszentelt földre, amelyen térdepelek, az árnyakra, amelyek körülvesznek, a mély és soha nem szûnõ fájdalomra, amelyet érzek; és esküszöm terád, ó, Éjszaka, s a szellemekre, amelyek uralkodnak rajtad, hogy nyomon követem a démont, e nyomorúság okozóját, míg halálos küzdelemben el nem pusztul vagy õ, vagy én!
Ennek a célnak szentelem életemet. Hogy e drága bosszút végrehajtsam, hadd lássam újra a napot, s tapossam újra a zöld füvet, mely egyébként örökre eltûnnék szemem elõl.
És parancsolom nektek, holtak szellemei, és nektek, ó, bosszú kóbor szolgái, segítsetek, s vezessetek mûvem során!
Hadd igya ki az átkozott és pokoli szörnyeteg a szenvedések poharát, hadd érezze ugyanazt a kétségbeesést, ami most engem gyötör!”
Ünnepélyesen s oly félõ tisztelettel kezdtem el eskümet, hogy szinte biztosra vettem, meggyilkolt szeretteim árnyai hallották s helyeselték elhatározásomat, de az eskü vége felé hatalmukba kerítettek a fúriák, s hangom elcsuklott haragomtól.
A néma éjszakából harsány és démoni kacaj volt a válasz.
Soká és élesen csengett a fülembe. A hegyek visszaverték, s én úgy éreztem, mintha maga a pokol vett volna körül gúnyosan nevetve.
Igen, ez volt az a pillanat, mikor eluralkodott volna rajtam a téboly, és véget vetett volna nyomorult létemnek, ha esküm meghallgatást nem nyer, s én meg nem õriztetem a bosszúra.
A kacaj elhalt, s a jól ismert és gyûlölt hang közvetlen közelrõl, épp csak hallhatóan fülembe súgta:
- Örülök, te nyomorúságos emberroncs!
Eltökélted, hogy élni fogsz, s én örülök.
Fölszöktem, arrafelé, ahonnét a hang jött, de az ördög kitért a kezem elõl.
Hirtelen fölbukkant az égen a hold tányérja, s megvilágította a kísérteties és torz alakot, amint emberfölötti sebességgel menekült.
Üldözõbe vettem, s hónapokon át mást se csináltam, csak ezt.
Egy halvány nyomon elindulva végigkövettem a Rhône kanyarulatait, ámde hiába.
Föltûnt a kék Földközi-tenger, s egy furcsa véletlen folytán megpillantottam a démont, amint éjszaka föllopódzott egy Fekete-tengerre induló hajóra, s elrejtõzött.
Én is fölszálltam ugyanarra, de megszökött elõlem, magam sem tudom, hogyan.
Végigkövettem a nyomát Tatárország és Oroszország pusztaságain, bár mindig sikerült kitérnie elõlem.
Néha a szörnyû jelenéstõl megrémült parasztok tájékoztattak, merre tartott. Néha meg szándékosan hagyott hátra valami nyomot, amelyen elindulhatok, mert félt, hogy nyomát veszítvén kétségbeesem és meghalok.
Hó hullott fejemre, s láttam roppant lába nyomát a síkság fehérén.
Ön, élete tavaszán, akinek új a gond, és ismeretlen a kínszenvedés, hogyan is érthetné meg, mit éreztem akkor, és mit érzek ma is?
A hideg, a nélkülözés és a fájdalom a legkisebb rossz, amit el kell viselnem. Valami ördögi átok ül rajtam, s hajszol elõre örökös poklomban. De lépteimet valahogy egy jó szellem is követhette és irányíthatta, mert mikor legnagyobb volt a vész, váratlanul mindig kimentett a látszólag legyõzhetetlen nehézségek közül.
Néha, mikor az akaratomon felülkerekedett az éhség, s összerogytam a fáradtságtól, lakoma várt a pusztaságban, mely visszaadta erõmet, és lelket öntött belém.
Persze egyszerû volt az étel, ugyanaz, amit a parasztok esznek arrafelé, de egy pillanatig sem kételkedtem, hogy a szellemek hozták utamba, amelyek segítségéért folyamodtam.
Máskor meg, mikor kiégett minden, felhõtlen volt az ég, s én elepedtem a szomjúságtól, könnyû felhõ homályosította el az eget, lehullott pár csepp esõ, mely felüdített, aztán a felhõ eltûnt.
Ahol csak lehetett, a folyók útját követtem, de a démon általában kerülte ezeket, mivel a vidék lakossága itt volt a legsûrûbb.
Máshol meg ritkán volt ember látható, s én általában az utamba kerülõ vadállatok húsán éltem.
Pénz volt nálam, s bõkezûségemmel elnyertem a falusiak barátságát. Az is megesett, hogy magammal vittem az elejtett állatot, magamnak csak egy kis részét tartottam meg, a többit odaadtam azoknak, akik tüzénél s fazekában élelmemet elkészíthettem.
Életem, mely imigyen folyt, gyûlöletes volt számomra, s csak álmomban ízlelhettem némi örömöt.
Ó, áldott álom!
Néha, mikor legszerencsétlenebb voltam, s lerogytam, hogy megpihenjek, az álom szinte révületbe ringatott.
Õrzõszellemeim ajándékoztak meg a boldog pillanatokkal - vagy órákkal inkább -, talán hogy legyen mibõl erõt merítenem zarándokutamhoz.
Ha nincs e pihenésem, összerogytam volna a megpróbáltatások súlya alatt.
Napközben az éjszaka reménye tartotta bennem az erõt, és lelkesített. Mert álmomban szeretteimet láttam, feleségemet és imádott hazámat. Viszontláttam atyám jóságos arcát, hallottam Elizabeth ezüsthangját, s tekintetem a fiatal, egészséges Clervalon pihent meg.
Ha kifárasztott a fáradságos menetelés, olykor sikerült meggyõznöm magam, hogy addig álmodom, amíg be nem esteledik, s az a valóság, amit éjszaka, szeretteim ölelõ karja közt élvezek.
Milyen fájó szeretetet éreztem irántuk!
Mennyire ragaszkodtam drága alakjukhoz, s mivel néha még ébren is kísértettek, meggyõztem magam, hogy élnek!
Ilyenkor még a bosszúvágy is, mely ott lobogott bennem, kialudt, s úgy jártam a démon megsemmisítéséhez vezetõ utamat, mintha az ég mérte volna rám e feladatot, mintha elõttem ismeretlen hatalom közömbös parancsa lenne, s nem lelkem égõ vágya.
Hogy õ mit érzett, akit üldöztem, nem tudom.
Néha ugyan fakéregbe vésett vagy kõbe karcolt írásos üzenetet hagyott nekem, amivel a dühömet szította, vagy utat mutatott.
„Az én uralmamnak még nincsen vége - olvastam az egyik írásán -, te élsz, s az én erõm csorbítatlan.
Kövess! Az Észak örök jegét keresem, ahol majd megtapasztalhatod a hideg és a fagy keservét, ami iránt én érzéketlen vagyok.
A közeledben, ha nem eredsz utánam nagyon késõn, egy döglött nyulat lelsz. Edd meg, és meríts erõt belõle.
Gyerünk, ellenségem! Meg kell verekednünk életre-halálra, de míg arra sor kerül, még sok keserves, kemény órát kell kiállanod.”
A csúfondáros ördöge!
Újólag bosszút esküszöm ellened, újólag elhatározom, nyomorult démon, hogy halálra kínozlak.
Addig nem adom fel a kutatást, míg holtan nem marad ott valamelyikünk, azután meg már boldogan csatlakozom Elizabethhez s elköltözött szeretteimhez, akik már várják, hogy megjutalmazzanak keserves fáradozásomért és szörnyû zarándokutamért.
Amint északabbra-északabbra mentem, mind mélyebb lett a hó, s mind nagyobb a hideg, olyannyira, hogy már szinte elviselni sem lehetett.
A parasztok bezárkóztak kunyhójukba, s csak a legedzettebbek merészkedtek ki, hogy elejtsék az állatokat, amelyeket az éhség kiûzött búvóhelyükrõl.
A folyókat jég borította, halat fogni lehetetlen volt; s így el voltam vágva fõ élelemforrásomtól.
Én egyre nagyobb nehézségeket álltam ki, ellenségem meg mind diadalmasabb lett.
Egyik írott üzenete így hangzott: „Készülj fel!
Most kezdõdik a neheze. Öltözz szõrmébe, s szerezz élelmet, mert hamarosan olyan útra kelünk, ahol a szenvedéseid még az én soha nem enyhülõ gyûlöletemet is jóllakatják.”
E gúnyos szavak felszították bátorságomat, és megacélozták akaratomat. Eltökéltem, a végsõkig követem célomat, az Éghez fohászkodtam támogatásért, s lankadatlan hévvel folytattam az utat át a végtelen pusztaságokon, míg föl nem tûnt a távolban, végsõ határként az óceán!
Ó, mennyire más volt ez, mint a dél kék tengerei!
Jég borította, s a szárazföldtõl csak az különböztette meg, hogy annál is vadabb volt, annál is zordabb.
A görögök sírtak a boldogságtól, mikor Ázsia hegyeirõl megpillantották a Földközi-tengert, s ujjongva köszöntötték fáradságos vándorútjuk végét.
Én nem fakadtam sírva; csak letérdeltem, s hálatelt szívvel mondtam köszönetet vezérlõ szellememnek, hogy biztonságban elvezetett oda, ahol, hiába ellenségem minden gúnyolódása, remélem, majd találkozom és megvívok vele.
Pár héttel ezelõtt szánra és kutyákra tettem szert, s így hihetetlen sebességgel vágtam át a hómezõn.
Nem tudom, ellenségemnek is volt-e szánja, de azt mindenesetre észrevettem, hogy míg korábban egyre nõtt közöttünk a távolság, most már-már utolértem; annyira, hogy mikor az óceánt megpillantottam, már csak egy nappal járt elõttem, s reméltem, útját állom, mielõtt kiér a partra.
Megújult bátorsággal törtem hát elõre, s két nap múltán egy nyomorult falucskába értem a tengerparton.
Lakóit kifaggattam a démon felõl, s pontos felvilágosításokat kaptam.
Elõtte való éjjel egy roppant termetû szörnyeteg érkezett a faluba, mondták, állig fegyverkezve puskával és pisztolyokkal, s egy magában álló kunyhó lakói, szörnyû küllemétõl megriadva, rémülten menekültek elõle.
Kihordta téli élelemtartalékukat, szánra rakta, összeszedett jó néhány szánhúzó kutyát, befogta õket a szán elébe, s a holtra rémült falusiak örömére még aznap éjjel továbbállt a befagyott tengeren olyan irányba, amely nem vezetett semmiféle szárazföldre, meg voltak hát gyõzõdve, hamarosan belevész a széttöredezõ jégtáblák közé, vagy elpusztítja az örökös fagy.
Ennek hallatán egy pillanatra elfogott a kétségbeesés.
Megszökött elõlem, s most kénytelen vagyok kegyetlen s szinte végtelen útra indulni az óceán jéghegyei közt - olyan hidegben, amelyet én, a szelíd és napos dél szülötte képtelen leszek elviselni.
De a gondolattól, hogy ellenségem életben marad, és diadalmaskodik fölöttem, visszatért dühöm és bosszúvágyam, s mint az áradat, öntötte el minden más érzésemet.
Rövid pihenõ után, amelynek során a holtak szellemei lebegtek körül, s ösztökéltek a fáradalmak elviselésére és bosszúm betöltésére, fölkészültem az útra.
Szárazföldi szánomat olyanra cseréltem, amely bírja a jégmezõ egyenetlenségeit, nagy mennyiségû élelmiszert vásároltam, s elindultam a partról.
Fogalmam sincs, hány nap telt el azóta, de olyan megpróbáltatásokon mentem keresztül, amelyeket csak az igazságos megtorlás szívemben kiolthatatlanul égõ vágya segített elviselnem.
Utamat nemegyszer hatalmas és szaggatott jéghegyek állták el, s gyakorta hallottam a jég alól a hullámverés pusztulással fenyegetõ dörejét.
De megint beállt a fagy, s biztonságossá vált az út a tengeren.
Az élelemmennyiségbõl ítélve, amit elfogyasztottam, azt hiszem, vagy három hete lehettem úton, s az, hogy újra meg újra faképnél hagyott a remény, aztán újra meg újra visszatért szívembe, néha keserû és kétségbeesett könnyeket sajtolt ki a szemembõl.
Már-már a csüggedés prédájául estem, s azt hiszem, nemsokára összerogytam volna e nyomorúság súlya alatt.
Egyszer, miután a szerencsétlen kutyák hihetetlen fáradsággal fölvontattak egy meredek jéghegy csúcsára, s ott az egyik beledöglött a kimerültségbe, én végigjártattam a szemem az elõttem elterülõ határtalan jégmezõn, s apró, fekete foltot pillantottam meg a homályos messzeségben.
Erõlködve igyekeztem megállapítani, mi lehet az, s vadul, mámorosan ordítottam fel, mikor fölfedeztem; egy szán az, s a jól ismert torz alak ül benne.
Ó, mily forrón áramlott vissza szívembe a remény!
Meleg könnyekkel telt meg a szemem, de sietve megtörültem, nehogy elhomályosodjék elõttem a démon képe; de hiába, az égetõ cseppek továbbra is elfátyolozták tekintetemet, mígnem szabadjára engedtem indulatomat, és hangosan elsírtam magam.
De nem volt idõm késlekedni. Megszabadítottam a kutyákat döglött társuktól, jól megetettem õket, s miután pihentünk egy órát, amire nagyon is rászorultak, bármennyire bosszantott a késedelem, folytattam az utat.
A szán még látható volt, s nem is veszítettem el szem elõl, csak rövid pillanatokra, ha egy-egy jégszikla orma ékelõdött közibénk.
Észrevehetõen közelítettem hozzá; s mikor majdnem kétnapi hajsza után alig egymérföldnyi távolságban pillantottam meg magam elõtt, torkomba ugrott a szívem.
S most, épp mikor szinte karnyújtásnyira értem ellenségemhez, reményeim egyszerre kialudtak, s még a nyomát is úgy elvesztettem, mint addig soha.
Hullámverés robaja ütötte meg a fülemet. Hangja, amint közeledett, s a víz dagadozott, hullámzott alattam, pillanatról pillanatra baljósabbá és félelmetesebbé vált.
Csak hajszoltam elõre a kutyákat, de hiába.
Föltámadt a szél; a tenger harsogott, s a jégmezõ, mintha földrengés lenne, megrázkódott, egy rettentõ, fülsiketítõ reccsenéssel kettérepedt, majd darabokra szakadt.
Aztán egyszerre mindennek vége lett. Pár perc múltán vadul háborgó tenger hullámzott közöttem és ellenségem között, s én egy egyre töredezõ jégtáblán sodródtam tova, mely mind kisebb és kisebb lett, imigyen készített elõ a visszataszító halálra.
Sok döbbenetes óra telt el így. Kutyáim közül több megdöglött, engem kis híján megtört már a fokozódó kimerültség, mikor megpillantottam az ön lehorgonyzott, menedéket és életet ígérõ hajóját.
Nem is hittem, hogy ilyen messze északra fölhatolhat egy hajó, elcsodálkoztam hát a láttán.
Sietve szétbontottam szánom egy részét, evezõt fabrikáltam belõle, s annak segítségével, határtalan fáradság árán sikerült jégtáblámat az ön hajójához elkormányoznom.
Úgy határoztam, ha önök dél felé tartanak, inkább a tenger kénye-kedvére bízom magam, mintsem célomról lemondjak.
Azt reméltem, sikerül majd rávennem önt, hogy egy csónakkal ajándékozzon meg, amelyen tovább üldözhetem ellenségemet.
De ön északra ment.
Fölvett a hajójára, ám életerõm már kiapadóban van, s a rengeteg megpróbáltatás súlya alatt hamarosan a halálba merülök, amelytõl most is rettegek még - mert feladatom teljesítetlen.
Ó!
Mikor adja meg a lépteimet irányító szellem, amely ellenségem nyomára vezet, olyannyira vágyott nyugalmamat, vagy meg kell halnom talán, mikor a démon még él?
Ha meghalok, esküdjék meg, Walton, hogy ellenségem nem menekülhet, hogy megkeresi, s kitölti rajta a bosszúmat.
De hát kérhetem én, hogy folytassa zarándokutamat, hogy vállalja mindazt a megpróbáltatást, amin én keresztülmentem?
Nem, annyira nem vagyok önzõ.
Ám ha meghaltam, s ha õ felbukkan, ha a bosszú szolgái elvezetik önhöz, esküdjék meg, hogy nem hagyja életben - esküdjék meg, nem hagyja, hogy ujjongjon beteljesült balsorsomon, hogy engem túlélvén szaporítsa sötét bûneit.
Ékesen s meggyõzõen szól, egyszer még az én szívem is megesett rajta, de ön ne higgyen neki.
A lelke éppoly ördögi, mint a teste, csupa álnokság és démoni rosszindulat.
Ne hallgassa meg. Kiáltsa William, Justine, Clerval, Elizabeth, az atyám és a szerencsétlen Victor nevét, és mártsa a szívébe kardját.
Én ott lebegek ön fölött, és irányítom a hideg vasat.
A történet hátralévõ részét a levelek tartalmazzák, amelyeket Walton kapitány írt húgának, Margaretnek.
Augusztus 26.
Ha e különös és rémítõ történetet olvasod, Margaret, nem érzed-e, a véred megfagy az iszonyattól, mint az enyém még most is?
Megesett, hogy barátom, ha hirtelen erõt vett rajta a kínszenvedés, képtelen volt folytatni a történetet. Máskor meg túláradó fájdalmában megtört, de egyébként átható hangján csak a legnagyobb nehézség árán tudta megformálni a szavakat.
Szép és kifejezõ szeme hol a felháborodástól izzott, hol meg elhomályosult bánatában, s a végtelen szomorúság könnyében ázott.
Volt, amikor sikerült uralkodnia arcán, hangján, s ilyenkor még a legszörnyûbb eseményeket is nyugodtan idézte föl, az izgalom minden jele nélkül. Aztán vulkánként tört ki dühe, arca megváltozott, s vad haragjában fülsértõ hangon gyalázta kínzóját.
Története összefüggõ, s úgy adta elõ, mint nyilvánvaló és egyszerû igazságot, de be kell vallanom neked, Felix és Safie levelei, amelyeket megmutatott, s az, hogy a szörnyeteget magunk is láttuk a hajóról, jobban meggyõztek a mondottak igazáról, mint az elbeszélése, bármilyen komoly volt és következetes.
Hogy valóban létezzék ilyen szörnyeteg!
Pedig nem kételkedhetem benne. De akkor is, nem gyõzök csodálkozni rajta.
Néha megpróbáltam kiszedni Frankensteinbõl valami részletet arra vonatkozólag, miként is hozta létre, de ebben a kérdésben hajthatatlan volt.
- Megõrült, barátom? - mondta.
- Vagy csak az esztelen kíváncsiság vezeti?
Annyira szeretne magának és a világnak egy démoni ellenséget szerezni?
Nyugalom, nyugalom!
Okuljon az én nyomorúságomból, és ne igyekezzék a magáét fokozni.
Frankenstein észrevette, jegyzeteket készítek történetérõl. Arra kért, mutassam meg neki, sok helyt kijavította vagy kiegészítette, de legfõképpen életet lehelt az ellenségével folytatott párbeszédeibe.
- Mivel ön megörökítette az elbeszélésemet - mondta -, nem akarom, hogy az csonkán maradjon az utókorra.
Egy hét telt, amíg én csak hallgattam e történetet, amelyhez foghatót emberi képzelet még ki nem agyalt.
Lelkem minden érzését, minden gondolatomat magába itta vendégem iránt érzett érdeklõdésem, amit a története, fennkölt és szelíd modora teremtett.
Mennyire szerettem volna megnyugtatni, de hát adhatom-e én azt a tanácsot valakinek, aki ennyire szerencsétlen, ennyire reményvesztett, hogy próbáljon meg élni?
Ó, nem!
Más öröme már nem lehet, csak az, ha sikerül fölkészítenie megrendült szellemét a halálra és a békességre.
Egy vigasza mégis van: a magány és az álom. Hiszi, hogy álmában szeretteivel társalog, s a velük való együttlétbõl merít vigaszt a nyomorúságra vagy bosszúvágya izgalmára, hiszi: azok nem képzelete teremtményei, hanem emberek a maguk valójában, akik eljöttek meglátogatni õt valami távoli világból.
E hitétõl révülete ünnepélyesen komollyá s az én szememben legalább oly meggyõzõvé és érdekessé válik, mint maga a valóság.
Beszélgetéseink nem korlátozódtak csupán a balszerencséje történetére.
Hihetetlenül jól ismeri a világirodalmat, értelme gyors és átható.
Ékesszólása hatásos és megindító. Ha valami szánalmas eseményrõl beszél, igyekszik bennem forró sajnálatot vagy szeretetet ébreszteni, olyat, hogy nem állom meg könnyek nélkül.
Milyen csodálatos lény lehetett élete fénykorában, ha ma, romjaiban is ily nemes és fennkölt!
De láthatóan maga is tisztában van önnön értékével és bukása nagyszerûségével.
- Fiatalkoromban - mondta - hittem, valami nagy tettre vagyok hivatott.
Bár érzéseim mélyek, oly hideg ítélõképességnek voltam birtokában, mely dicsõ eredmények elérésére tett alkalmassá.
Természetem értékének ismerete támaszt jelentett számomra olyan esetekben, amikor mások elcsüggedtek volna, mert bûnnek tartottam, hogy képességeimet, amelyek embertársaim hasznára lehetnek, haszontalan szomorúságomban eltékozoljam.
Ha elgondolkodtam mûvemen, ami nem volt kevesebb, mint hogy egy gondolkodó és érzõ állatot teremtettem, képtelen voltam magamat a közönséges álomkergetõk hadába sorolni.
E gondolat azonban, mely annyira segített pályám kezdetén, most annál mélyebbre taszít.
Minden számításom és reményem semmivé vált, s mint a mindenhatóságra törekvõ arkangyal, én is örök pokolban sínylõdöm láncra verve.
Képzeletem élénk volt, de elemzõkészségem és gyakorlati érzékem szintúgy kiváló. E tulajdonságaim együtt fogalmazták meg az ötletet, hogy embert teremtsek, s együtt váltották a tervet valóra.
Még ma sem tudok úgy visszagondolni arra az idõre, amikor a mûvet még nem fejeztem be, az akkori ábrándjaimra, hogy ne érezném ugyanazt a szenvedélyt.
A fellegekben jártam; hol a képességeimen örvendeztem, hol meg a hatásuk tüzelt fel.
Gyermekkorom óta nagy remények és fennkölt célok hevítettek; s lám, milyen mélyre buktam!
Ó!
Barátom, ha annak ismert volna, aki valaha voltam, most fel sem ismerne e megalázó állapotban.
Csüggedés ritkán látogatta a szívemet. Mindig tele voltam nagyratöréssel, míg csak úgy el nem buktam, hogy soha-soha többé nem állok talpra.
Hát muszáj elveszítenem ezt a csodálatos embert?
Mindig barátra vágytam. Kerestem valakit, aki szeret, és együtt érez velem.
És lám, e néptelen tengeren megtaláltam, de sajnos csak addig, míg értékét fölismertem, s mindjárt el is veszítem õt.
Szerettem volna hát az élettel megbékíteni, de elutasította a gondolatot.
- Köszönöm, Walton - mondta -, hogy ilyen jóindulattal van egy magamfajta nyomorult emberroncs iránt, de ha ön új kötelékekrõl és új érzelmekrõl beszél, azt hiszi, bárki is pótolni képes azokat, akiket elveszítettem?
Létezik-e férfi, aki számomra annyi lehet, mint Clerval, s létezik-e nõ, aki Elizabeth helyébe léphet?
Még ha az érzelmi kapcsolatot nem erõsíti is kiválóság, gyermekkori társainknak akkor is olyan hatalmuk van lelkünk fölött, amire késõbbi barát nemigen tehet szert.
Õk jól ismerik gyermekkori természetünket, ami talán utóbb megváltozott, de teljesen sose tûnt el, és õk azok, akik meg tudják ítélni tetteinket, több-kevesebb biztonsággal következtetvén indítékaink becsületességére.
Testvér testvérrõl még csak nem is gyanítja soha, hogy a másik hazug vagy csaló, hacsak ennek nagyon korán jelét nem adta, egy barátot viszont, bármennyire ragaszkodik hozzá, gyanakvással szemlél.
De én mindig örömömet leltem barátaimban, nemcsak megszokásból s az együttlét okán, hanem az érdemeikért, s legyek akárhol, mindig fülembe cseng az én Elizabethem simogató hangja vagy Clerval eleven társalgása.
Õk meghaltak, s csak egy érzés van, mely magányomban képes lenne rávenni, hogy megõrizzem az életemet.
Ha valami nagy vállalkozás vagy elgondolás foglalna le, mely hallatlan hasznot hoz az emberiségnek, akkor igenis képes lennék élni, hogy véghezvigyem.
De ezt a sors nem adta meg nekem. Nekem a szörnyeteget kell ûznöm és elpusztítanom, akinek életet adtam. S ha e földi feladatomat teljesítem, meghalhatok.
Szeptember 2.
Szeretett Húgom,
nagy veszélyek közepette írom e levelet, s még azt sem tudom, megadatik-e nekem, hogy viszontlássam valaha az én Angliámat s ott élõ, még drágább szeretteimet.
Jéghegyek vesznek körül, nem kínálnak semmi egérutat, s hajómat bármelyik pillanatban összeroppanthatják.
Azok a bátor fickók, akiket sikerült rábeszélnem, hogy velem tartsanak, most tõlem várnak segítséget, de én tehetetlen vagyok.
Félelmes és döbbenetes a helyzet, de sem a bátorságom, sem a reményeim nem hagytak cserben.
De akkor is rettenetes arra gondolnom, hogy mindnyájunk élete miattam forog veszélyben.
Ha elpusztulunk, az én bolond terveim miatt pusztulunk el.
És milyen lesz, Margaret, a te lelkiállapotod?
Még csak hírét sem veszed annak, hogy elpusztultunk, s aggódva várod hazatértem.
Telnek az évek, meg-meglátogat a kétségbeesés, de közben mégiscsak gyötör a remény.
Ó!
Szeretett húgom, szívbéli reményeid jövendõbeli elsorvadása rettenetesebb számomra, mint tulajdon halálom gondolata.
De neked férjed van, s gyönyörû gyermekeid. Te még boldog lehetsz.
Isten áldjon meg, s tegyen boldoggá téged!
Szerencsétlen vendégem gyöngéd részvéttel vesz körül.
Igyekszik reményt csöpögtetni belém, s úgy beszél, mintha az élet olyan kincs lenne, amit megbecsül.
Újra meg újra emlékeztet rá, ugyanez már sok hajóssal megesett, aki e tengerre bemerészkedett, s szándékom ellenére is jó elõjelekkel kecsegtet.
Még a matrózok is megérzik ékesszólásának erejét. Ha õ beszél velük, megszûnik kétségbeesésük. Erõt önt beléjük, s ha a hangját hallják, még a leghatalmasabb jéghegyet is vakondtúrásnak látják, amelyet az emberi elszántság eltüntethet.
Hangulatuk azonban ingatag. Minden egyes nap, mikor várakozásuk késedelmet szenved, fokozza félelmüket, s szinte rettegek, kétségbeesésük zendülést szül.
Szeptember 5.
Oly szokatlanul érdekes jelenetnek voltam tanúja, hogy bár e levél valószínûleg sosem jut el hozzád, kénytelen vagyok akkor is megörökíteni.
Még mindig jéghegyek vesznek körül, s változatlanul fenyeget a veszély, hogy összeroppantanak.
A hideg egészen rendkívüli, s szerencsétlen bajtársaim közül már sokan lelték sírjukat e néptelen vidéken.
Frankenstein egészsége napról napra hanyatlik. Szeme még lázasan csillog, de kimerült, s ha váratlanul erõt vesz is magán, hogy tegyen valamit, utána hamarosan e látszólagos élettelenségbe hanyatlik vissza.
Legutóbbi levelemben említettem, zendüléstõl tartok.
Ma reggel, miközben ültem, s barátom hamuszínû arcát néztem - szeme félig csukva volt, karja ernyedten csüngött -, fél tucat matróz riasztott fel, s kért bebocsátást kabinomba.
Bejöttek, s vezetõjük beszédet intézett hozzám.
Elmondta, õt és társait a többiek választották, hogy jöjjenek küldöttségbe hozzám, s olyan kívánsággal álljanak elõ, amire, õszintén szólva, egyszerûen nem mondhattam nemet.
Körülzárt bennünket a jég, s valószínûleg itt halunk meg, de õk attól félnek, ha a jég netán eltakarodnék, s megnyílna elõttünk az út, akkor én meggondolatlanul folytatnám az utat, s ez után, amit szerencsésen megúsztunk, újabb veszélyekbe vezetném õket.
Ezért azt kívánják, tegyek ünnepélyes ígéretet, hogy ha a hajó kiszabadul, haladéktalanul délnek veszem az irányt.
E beszéd megzavart.
Nem voltam kétségbeesve, s eszembe sem jutott, hogy ha kiszabadulunk, visszaforduljak.
De hát mondhatok-e joggal - vagy egyáltalán - nemet a kérésükre?
Haboztam, s mielõtt még megszólaltam volna, Frankenstein, aki eddig hallgatott, sõt úgy látszott, még ahhoz sincs ereje, hogy odafigyeljen, most fölegyenesedett. Szeme csillogott, s arca kipirult a pillanatnyi életerõtõl.
Odafordult az emberekhez, s így szólt:
- Ezt hogyan gondolják?
Mit követelnek a kapitányuktól?
Hát ilyen könnyen föladják a tervüket?
Hát nem tartják ezt dicsõséges expedíciónak?
És ugyan mitõl dicsõséges?
Tán attól, hogy sima és derûs, mint a déli tengerek, vagy mert csupa veszély és rettenet, s mert újra meg újra veszéllyel és halállal körülvéve kell megmutatniuk, milyen erõsek és milyen bátrak, s mert derekasan helyt kell állniuk, hogy felülkerekedjenek?
Mert ez igenis dicsõséges és épp ezért becsületes vállalkozás.
S ha végrehajtják, utána mint az emberiség jótevõit fogják magasztalni magukat. Nevük megbecsült lesz, mert bátrak voltak, szembeszálltak a halállal is, mint azt a becsület és az emberiség java megkívánja.
Most meg, lám, az elsõ képzelt veszélyben, vagy ha jobban tetszik, bátorságuk elsõ roppant és félelmes próbája idején megtántorodnak, s hajlandók meghátrálni, olyan emberek módjára, akiknek nincs erejük elviselni a hideget és a veszedelmet, vacog a foguk, s ezért, szegények, inkább visszatérnek a jó meleg tûzhely mellé.
Nos, ehhez nem volt szükség ekkora elõkészületre. Nem kellett volna ilyen messzire feljönniük, nem kellett volna a vereség szégyenébe taszítaniuk kapitányukat, csak hogy a gyávaságukat bebizonyítsák!
Ó!
Legyenek férfiak, többek, mint férfiak!
Tartsanak ki sziklakeményen a céljuk mellett.
A jég nem ugyanabból az anyagból van, remélem, mint a szívük. Az változékony, és nem áll ellent az akaratuknak, ha maguk nem akarják.
Ne térjenek vissza családjukhoz szégyenbélyeggel a homlokukon.
Hõs módjára térjenek meg, aki harcolt és gyõzött, s aki nem tudja, mi az, hátat fordítani az ellenségnek.
Mindezt oly színesen és érzelemtõl fûtött hangon mondta el, s a szeme annyi büszke céltudatot és hõsiességet sugárzott, hogy az ember csak várta, vajon a matrózokat is meghatja-e.
Egymásra néztek, s képtelenek voltak válaszolni.
Én szólaltam meg. Azt mondtam, menjenek vissza, és gondolkozzanak azon, ami itt elhangzott, s nem vezetem õket tovább észak felé, ha annyira ragaszkodnak az ellenkezõjéhez, de nagyon remélem, ha gondolkodnak, visszatér a bátorságuk.
Õk elmentek, s én barátomhoz fordultam, de õ megint csak ernyedten, szinte élettelenül hevert.
Nem tudom, mi lesz ennek az egésznek a vége, inkább meghalok, mint hogy szégyenletesen - dolgom végezetlenül - visszaforduljak.
Pedig félek, ez lesz a sorsom. A matrózok, akiket nem fût a dicsõség és becsület eszméje, aligha vállalják, hogy jelenlegi megpróbáltatásaik tovább folytatódjanak.
Szeptember 7.
A kocka el van vetve. Megígértem, ha nem pusztulunk el, visszafordulunk.
Reményeim tehát megfeneklettek a gyávaságon és határozatlanságon. Tudatlanul és csalódottan térek vissza.
Ahhoz, hogy ezt az igazságtalanságot türelemmel viseljem, több bölcsességre lenne szükségem.
Szeptember 12.
Vége. Visszatérek Angliába.
Elvesztettem reményeimet, hogy az emberiség hasznára leszek, és dicsõséget aratok; elvesztettem barátomat.
De igyekszem részletesen leírni számodra e keserves körülményeket, drága húgom, s így miközben Anglia és tefeléd vitorlázom, legalább nem hagyom el magam.
Szeptember 9-én megmozdult a jég, s amikor a jégszigetek meghasadtak, s mindenfelé repedezni kezdtek, a távolból mennydörgésszerû robajt hallottunk.
Életünket közvetlen veszély fenyegette, de mivel tétlenségre voltunk kárhoztatva, figyelmemet elsõsorban szerencsétlen vendégem kötötte le, akin annyira elhatalmasodott betegsége, hogy ágyhoz kötötte.
A jég megrepedezett a hátunk mögött, és észak felé vonult; feltámadt a nyugati szél, s tizenegyedikére teljesen megtisztult a déli átjáró.
Mikor ezt a matrózok meglátták, s nyilvánvalóan biztonságossá vált a szülõhazájukba visszavezetõ út, véget nem érõ, viharos örömujjongásban törtek ki.
Frankenstein, aki eddig szundikált, most fölriadt, s az ujjongás okát kérdezte.
- Azért ordítanak - mondtam -, mert visszatérhetnek Angliába.
- Hát igazán visszafordul?
- Sajnos igen.
Nem állhatok ellent a követelésüknek.
Nem vezethetem õket életveszélybe az akaratuk ellenére, tehát vissza kell térnem.
- Ám tegye, ha tetszik, én nem fogok.
Ön lemondhat céljáról, de az enyémet az Ég jelölte ki, s nekem nincs merszem megtagadni.
Gyönge vagyok, de a szellem, mely bosszúmat segíti, majd ad hozzá elegendõ erõt.
- Ezt mondván, megpróbált kiugrani az ágyból, de ez az erõfeszítés túlságosan nagy volt számára. Visszahanyatlott és elájult.
Jó darabig nem tért eszméletére, már-már azt hittem, végleg eltávozott belõle a lélek.
De nagy sokára kinyitotta szemét. Nehezen lélegzett, s képtelen volt megszólalni.
A hajóorvos altatót adott neki, s megtiltotta, hogy bárki is zavarja.
Közben közölte velem, barátom órái meg vannak számlálva.
Õ tehát halálra volt ítélve, s én nem tehettem mást, mint hogy szomorkodjam, s várjak türelemmel.
Szeme behunyván, azt hittem, alszik, de egyszer csak elhaló hangján nevemen szólított, s kért, menjek oda hozzá:
- Ó! Jaj! - mondta.
- Erõm, amiben annyira bíztam, elhagy. Érzem, hamarosan meghalok, de õ, az ellenségem és kínozóm még él.
Ne higgye, Walton, hogy életem utolsó pillanataiban ugyanazt a lángoló bosszúvágyat érzem, amelynek korábban hangot adtam, de úgy érzem, joggal kívánom ellenségem halálát.
Utolsó napjaimban végiggondoltam múltbeli magatartásomat, de most sem találtam elítélendõnek.
Az õrült lelkesedés egy rohamában megalkottam egy gondolkodó lényt, s az kétségtelen, hogy jólétérõl és boldogságáról, amennyire hatalmamban állt, gondoskodnom kellett volna.
De volt más kötelességem is: ugyanilyen fontos.
A tulajdon fajtám tagjaival szemben, s nekik többel tartoztam, mert övék a boldogság és nyomorúság nagyobb hányada.
S ettõl az elgondolástól vezettetve nem voltam hajlandó, s nagyon helyesen, teremtményemnek társat alkotni.
S õ a bajban végtelenül gonosznak és önzõnek bizonyult. Elpusztította szeretteimet. Mélyen érzõ, boldog és bölcs lelkek meggyilkolására szentelte életét. S még csak azt sem tudom, kielégült-e már bosszúszomja.
Akármilyen nyomorult is, meg kell halnia, nehogy másokat is szerencsétlenné tegyen.
Az én dolgom lett volna megölni õt, de ez nem sikerült.
Én annak idején arra kértem önt, akkor önzéstõl és gonoszságtól indíttatva, hogy hajtsa végre, amire én vállalkoztam, ám most a józan ész és erény nevében ismétlem meg kérésemet.
Azt nem kérhetem, e feladat teljesítése érdekében mondjon le hazájáról és szeretteirõl, márpedig most, amikor visszatér Angliába, nemigen találkozhat vele.
Önre bízom tehát, gondolkozzék ezen, s fontolja meg jól, mi az, amit kötelességének vél. Az én ítéletemet s az én elképzeléseimet már megzavarta a halál közelsége.
Nem merem hát arra kérni, hogy azt tegye, amit én helyesnek tartok, hiszen engem talán tévútra vezet a szenvedés.
De az, hogy õ a gonosz eszközeként életben maradjon, nagyon aggaszt. Egyébként ez az óra, mikor bármelyik pillanatban várhatom szabadulásomat, évek óta az elsõ boldog órám.
Szeretett halottaim itt lebegnek elõttem, s én ölelõ karjukba sietek.
Isten önnel, Walton!
A nyugalomban keresse boldogságát, kerülje a nagyravágyást, ha az látszólag mégoly ártatlan is, hogy kiváló eredményt érjen el a tudományban vagy a földrajzi fölfedezések terén.
De miért mondom ezt?
Én csalatkoztam reményeimben, de másnak talán sikerül.
Hangja egyre halkult, s végül, mire az erõfeszítés teljesen kimerítette, elhallgatott.
Mintegy félóra múltán megpróbált ismét megszólalni, de nem sikerült neki. Bágyadtan megszorította kezemet, szeme örökre lezárult, s ajkáról lehervadt a szelíden derengõ mosoly.
Margaret, mit fûzhetnék hozzá e dicsõ szellem idõ elõtti távoztához?
Mit mondhatnék, hogy felfogjad bánatom mélységét?
Mondhatnék akármit, az mind kevés lenne és erõtlen.
Lelkemet a csalódás felhõje árnyékolja be.
De Anglia felé vitorlázom, s ott talán vigaszra lelek.
Félbeszakítottak.
Mit jelent ez a hang?
Éjfél van. Egyenletesen fúj a szél, s az õr a fedélzeten alig moccan.
Megint, emberi hang, de nyersebb annál. A kabin felõl, ahol Frankenstein fekszik.
Föl kell állnom, hogy utánanézzek.
Nagy Isten!
Micsoda jelenetnek voltam tanúja!
Még most is szédülök, ha eszembe jut.
Alig hiszem, hogy lesz erõm pontosan leírni, márpedig a történet, amit följegyeztem, nem lenne teljes, ha csodálatos és tragikus végét meg nem örökíteném.
Beléptem a kabinba, ahol balsorsú és csodálatra méltó barátom földi maradványa feküdt.
Egy alak borult rá, akinek jellemzésére nem találok szavakat. Termetét tekintve óriás, de otromba és torz.
Ahogy a koporsóra borult, arcát eltakarták durva szálú haja hosszú fürtjei, de egyik, hatalmas és múmiává aszott keze látható volt.
Mikor meghallotta közeledésemet, fölhagyott a gyászos jajongással, és az ablak felé szökkent.
Még soha oly iszonyút nem láttam, még soha ily undorító s mégis oly lenyûgözõ ocsmányságot, mint a szörnyeteg arca volt.
Önkéntelenül behunytam a szemem, s megpróbáltam fölidézni magamban, mi a kötelességem barátom elpusztítójával szemben.
Rákiáltottam, hogy álljon meg.
Megállt, csodálkozva nézett rám, majd újra teremtõjének élettelen alakja felé fordult, s mintha rólam megfeledkezett volna, kézmozdulata, minden arcvonása vadul tomboló, fékezhetetlen szenvedélyt tükrözött.
- Ez is az én áldozatom! - kiáltott fel.
- Az õ meggyilkolásával beteljesedtek bûneim. Nyomorúságos életem sora a végéhez közeledik!
Ó! Frankenstein, te nagylelkû és önzetlen lény!
Mi haszna már, ha arra kérlek, vétkeimet megbocsásd?
Én, aki jóvátehetetlenül elpusztítottalak azzal, hogy elpusztítottam mindenkit, akit csak szerettél?
Ó, jaj, kihûlt már, nem tud válaszolni!
Hangja mintha elfulladt volna, s elsõ nekibuzdulásomban, amit kötelességérzetem, haldokló barátom kívánsága sugallt, hogy ellenségét megöljem, most megállított a részvéttel elegy kíváncsiság.
Közelebb léptem e szörnyû lényhez. Nem mertem még egyszer az arcára emelni a szemem, mert csúfságában oly földöntúlian rémítõ volt.
Szerettem volna megszólalni, de a szavak elhaltak ajkamon.
A szörnyeteg meg csak vádolta magát, ádázul és összefüggéstelenül.
Végül, mikor szenvedélye vihara kicsit alábbhagyott, összeszedtem magam, és így szóltam:
- Megbánása immár haszontalan.
Ha lelkiismerete szavára hallgat, s akkor figyel fel mardosó lelkifurdalására, mikor még nem kergette ördögi bosszúvágya ily végletekbe, Frankenstein még élne.
- Ön azt hiszi - kérdezte a démon -, ön azt képzeli, én akkor érzéketlen voltam a kínszenvedésre és lelkifurdalásra?
Nem õ volt az - folytatta, és a holttestre mutatott -, aki igazán megszenvedte e bûnt.
Ó!
Az õ kínja tízezred része nem volt az enyémnek, míg apránként elkövettem.
Miközben szívemet megmérgezte a bûntudat, félelmes önzés hajtott.
Azt hiszi, Clerval halálhörgése muzsika volt fülemnek?
Szívem fogékony az együttérzõ szeretetre. S mikor a nyomorúság bûnösre s gyûlölködõre torzította, e változást oly gyötrelem árán volt képes csak elviselni, amit ön elképzelni sem tud.
Miután Clervalt meggyilkoltam, megtört szívvel és csüggedten tértem vissza Svájcba.
Megszántam Frankensteint. Szánalmam már iszonnyá fokozódott. Önmagamtól iszonyodtam.
De mikor fölfedeztem, hogy neki, akinek létemet s egyben kimondhatatlan gyötrelmeimet köszönhetem, van mersze boldogságot remélni, hogy õ, miközben az én nyomorúságomat és kétségbeesésemet sokasítja, olyan érzelmekben és szenvedélyekben leli gyönyörûségét, amelyektõl én egyszer s mindenkorra meg vagyok fosztva, tehetetlen irigység töltött el.
Eszembe jutott a fenyegetésem, s eltökéltem, végrehajtom.
Tudtam, ez halálos gyötrelem lesz az én számomra is, de én rabszolgája s nem ura voltam az ösztönnek, amelyet megvetettem ugyan, de képtelen voltam szót nem fogadni neki.
Miután Elizabeth meghalt, még annyira sem!
Nem, nem voltam nyomorult.
Levetkõztem minden érzést, elnyomtam minden fájdalmat, hogy végletes kétségbeesésemben tobzódhassam.
A rossz ettõl kezdve számomra jó volt.
Miután idáig jutottam, nem volt más választásom, mint hogy a természetemet is ahhoz idomítsam, amit önként választottam.
Démoni tervem végrehajtása csillapíthatatlan szenvedélyemmé vált.
Ám ez most véget ért. Ott az én utolsó áldozatom!
Kezdetben meghatott, amint nyomorúságáról beszélt, de aztán eszembe jutott, amit Frankenstein mondott meggyõzõ ékesszólásáról, s mikor a szemem újra barátom élettelen testére tévedt, föléledt bennem a fölháborodás.
- Nyomorult! - szóltam.
- Mondhatom, szép, hogy idejön siránkozni a pusztításon, ami a maga mûve.
Lángba borít egy várost, s mikor a tûz a házakat elemésztette, leül a romok közé, és siránkozik a pusztuláson.
Álszent démon!
Ha az, akit gyászol, még élne, most is csak átkozott bosszúvágyának tárgya, megint csak a maga prédája lenne.
Nem szánalom az, amit érez. Csak azért siránkozik, mert gonoszságának áldozata kicsúszott a hatalmából.
- Ó, nem, ez nem igaz! - szakított félbe a szörnyeteg.
- Még ha abból ítélve, amit tetteim céljának vél, ez is a benyomása.
Még csak nem is rokon lelket keresek nyomorúságomban.
Soha senki nem érzett együtt velem.
Mikor elõször kerestem együttérzést, azt szerettem volna, ha az erény szeretetét, az egész lényemet eltöltõ boldog vonzalmat osztja meg velem valaki.
De most, amikor az erény számomra már csak árnyék, és a boldog vonzalom keserû és utálkozó kétségbeeséssé vált, ugyan miféle együttérzést kereshetnék?
Megelégszem azzal, ha magamban szenvedek, míg a szenvedésem tart; s azzal is megbékéltem, hogy ha meghalok, az emlékemhez iszony és gyalázat tapad.
Valamikor képzeletemet az erény, a hír és a gyönyör álma ringatta el.
Valamikor azt reméltem, ám hiába, hogy majd találkozom olyanokkal, akik megbocsátják külsõmet, s megszeretnek azokért a nagyszerû képességekért, amelyeket képes lettem volna magamban kibontakoztatni.
A becsület és odaadás fennkölt eszméjén nevelkedtem.
De a bûn immár lealacsonyított a legalja állat szintje alá.
Nincs bûntudat, nincs gonoszság, nincs rosszindulat, nincs nyomorúság az enyémhez fogható.
Ha végigfutok bûneim szörnyû listáján, képtelen vagyok elhinni, hogy ugyanaz a lény lennék, akinek gondolatait valaha a szépség és a jóság fennkölt és magasztos látomásai töltötték el.
Márpedig így volt. A bukott angyal gonosz ördöggé válik.
De még az Isten és ember ellenségének is vannak barátai és társai a kétségbeesésben. Csak nekem nincs senkim.
Ön, aki Frankensteint barátjának nevezi, úgy látszik, ismeri az én bûneimet s az õ balsorsát is.
De abban, amit õ elrészletezett, aligha szólt a nyomorúságnak azokról az óráiról, azokról a hónapjairól, amelyeket én éltem át, tehetetlen szenvedéstõl sorvadozva.
Mert azzal, hogy megöltem az õ reményeit, a magam vágyait nem elégítettem ki.
Azok továbbra is izzottak, továbbra is sóvárak maradtak. Én mindig szeretetre, mindig társra vágytam, és mindig eltaszítottak.
Ez talán nem igazságtalanság?
Egyedül én lennék a bûnös, mikor az emberiség egésze követett el bûnt ellenem?
Miért nem Felixet utálja, aki oly sértõ módon kergette el barátját az ajtajából?
Miért nem a parasztot gyûlöli, aki meg akarta ölni gyermeke megmentõjét?
Nem, ezek erényes és makulátlan jellemek!
Én, a nyomorult és elhagyatott lény vagyok, a torzszülött, akit el kell taszítani, ki kell rúgni, meg kell taposni!
Még most is felforr a vérem, ha erre az igazságtalanságra gondolok.
De az igaz, hogy bitang vagyok.
Meggyilkoltam a szépet és a gyámoltalant. Álmában fojtottam meg az ártatlant, aki soha nem bántott sem engem, sem más élõt.
Teremtõmet, aki minden ember közt leginkább volt szeretetre és bámulatra méltó, szerencsétlenségbe taszítottam. Addig ûztem, míg menthetetlenül el nem pusztult.
Most itt fekszik, halálában fehéren és hidegen.
Ön gyûlöl engem, de annyira nem, mint én magamat.
A kezem nézem, amely a bûnt végrehajtotta. A szívre gondolok, mely elképzeltette a bûnt, de sóvárgott a pillanatra, mikor a kezet nézve nem kísérti többé gondolatomat a képzelet.
Nem kell félnie, nem leszek jövendõ bûnök eszköze.
Az én mûvem már szinte véget ért.
Sem az ön, sem a más halála nem hiányzik hozzá, csak a magamé, hogy beteljesüljön a létem, és megtörténjék az, aminek meg kell történnie.
Ne higgye, hogy késlekedni fogok az áldozatot bemutatni.
Itt hagyom a hajóját a jégtáblán, amely idehozott, és megkeresem a Föld legészakibb sarkát. Halotti máglyát rakok, s elporlasztom e nyomorult testet, nehogy a maradványai tanulságul szolgáljanak valami kíváncsi és szentségtelen gazembernek, aki újabb olyan lényt akarna teremteni, mint én vagyok.
Meghalok.
És nem érzem többé a kínt, ami most emészt, s nem leszek a kielégítetlen, még most is enyhítetlen érzések prédája többé.
Õ, aki engem életre hívott, meghalt, s ha már én sem leszek, még az emlékünk is eltûnik hamarosan.
Nem vágyom többé a napot, a csillagokat látni, a szél cirógatását érezni arcomon.
A fény, az érzés és az értelem elenyészik, és ebben kell megtalálnom boldogságomat.
Pár évvel ezelõtt, mikor a szemem elõször nyílt e világ képeire, mikor elõször éreztem a nyár simogató melegét, elõször hallottam a levelek susogását és a madarak pityegését, s azt hittem, mindez az enyém lesz, sírni tudtam volna, hogy meg kell halnom. De most ez az egyetlen vigaszom.
Bûnöktõl beszennyezve, keserû bûntudattól szaggattatva hol másutt lelnék nyugodalmat, ha nem a halálban?
Isten önnel!
Itt hagyom, s ön az utolsó emberi lény, akit e két szem még lát.
Isten veled, Frankenstein!
Ha élnél még, s ha ápolnád még magadban a bosszúvágyat, akkor azt jobban kielégítené az életem, mint a pusztulásom.
De nem élsz. Életemre törtél, nehogy még nagyobb nyomorúság okozója legyek, s ha elõttem ismeretlen módon még nem szûntél volna meg érezni és gondolkodni, akkor kegyetlenebb bosszúra ne áhítozz annál, mint amit érzek.
Lettél légyen bármily szerencsétlen, az én szenvedésem kegyetlenebb a tiednél, mert mindaddig mardosni fog a bûntudat, amíg a halál örökre be nem gyógyítja sebeimet.
De rövidesen meghalok - kiáltotta szomorú és ünnepélyes lelkesedéssel -, és amit most érzek, azt nem érzem többé.
Rövidesen kialszik nyomorúságom emésztõ lángja.
Diadalmasan fekszem fel halotti máglyámra, s ujjongva élvezem a lángok kínját.
A máglya fénye hamar elhalványul. Hamvamat a szél a tengerbe söpri.
S a szellemem majd békében szunnyad, vagy ha gondolkodni fog, akkor sem így.
Isten önnel!
Kiszökkent a kabinablakon, amint mondta, a jégtáblára, mely ott ringatódzott a hajó mellett.
A hullámok hamarosan tovasodorták, s beleveszett a sötétségbe és messziségbe.
