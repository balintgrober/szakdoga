EMESE ÁLMA
A MAGYAR ÕSTÖRTÉNET ÉS AZ ÁLLAMSZERVEZÉS KORA (A KEZDETEKTÕL 1038-IG)
Encyclopaedia Humana Hungarica 01.
TÖRTÉNELEM
Õstörténet (Szentpéteri József)
Honfoglalás kor (Szentpéteri József)
Az államszervezés kora (Farkas Andrea)
MAGYAR NYELV
Nyelvtörténeti bevezetés (Szakács Margit)
Elõmagyar kor (Szakács Margit)
Õsmagyar kor (Szakács Margit)
Ómagyar kor (Szakács Margit)
IRODALOM
A szájhagyományozás emlékei (Szakács Margit)
Az írásbeliség kezdetei (Szakács Margit)
MÛVÉSZETEK
Képzõmûvészet (Szentpéteri József)
Zene (Mezei János)
Tánc (Felföldi László)
HITVILÁG
A pogány magyarok hitvilága (Pokorny Péter)
A kereszténység kezdetei (Csikhon Judit)
TÖRTÉNETI FÖLDRAJZ
Természet- és gazdaságföldrajz (Pokorny Péter)
ÉLETMÓD
Gazdálkodás (Jóni Sándor)
Kézmûvesség (Jóni Sándor)
Település és lakóhely (Szentpéteri József)
Mindennapi élet
Nemek közötti munkamegosztás (Csikhon Judit - Jóni Sándor)
Ruházkodás és viselet (Szentpéteri József)
Gyógyítás (Szentpéteri József)
TÖRTÉNELEM
ÕSTÖRTÉNET
A magyarság eredete
A nyelvtudomány a 19. század második felében a maga sajátos eszközeivel - az ún. "ugor-török háború" során - bebizonyította, hogy a Kárpát-medencében honos, és közvetlen szomszédaink nyelvéhez képest idegen magyar nyelv a finnugor, pontosabban az uráli népek nyelvével rokon.
E népektõl jelenleg hatalmas földrajzi távolság választ el bennünket, hiszen közeli s távoli nyelvrokonaink fõleg Észak- és Kelet-Európában, valamint az Uráltól keletre, a Nyugat-Szibériától a Baltikumig elnyúló - még a legmodernebb közlekedési lehetõségeinket tekintve is - óriási területeken élnek, egymástól meglehetõsen szétszórva.
E nyelveken beszélnek ma a baltikumi finnek, észtek, karjalaiak, lappok, lívek, izsórok, vótok; a Volga felsõ szakaszánál élõ mordvinok, cseremiszek (önelnevezésük szerint: marik), a Káma mentén lakó votjákok (udmurtok), zürjének (komik); az Európát Ázsiától csak névlegesen elválasztó Uráltól, e zömében lekopott röghegységtõl keletre a vogulok (manysik), osztjákok (hantik); tõlük keletre és északra a szamojéd népek (nyenyecek, enyecek, nganaszánok, szölkupok).
A nyelvtörténeti kutatások szerint nyelvünk már sok évezred óta önálló életet él.
Az uráli, majd finnugor népek nyelvközössége több évezrede felbomlott, egyes alkotórészei pedig egymástól többé-kevésbé független fejlõdésnek indultak.
Ez a magyarázata annak, hogy a távolabb élõ finnugor népek ma már egyáltalán nem értik egymás nyelvét.
Az elválás idõtartamának különbségére és következményeire jellemzõ a szláv népek példája, akik "csupán" másfél évezreddel ezelõtt rajzottak szét, s többé-kevésbé anélkül tudnak ma is kommunikálni egymással, hogy tolmácsra lenne szükségük.
Az egymással rokon nyelvet beszélõ uráli népek valaha egymás közelségében éltek.
Egykori lakóterületük, az õshaza meghatározásához a mai uráli nyelvek õsi szókészletébõl rekonstruálható ún. uráli alapnyelv életföldrajzi szavai állnak rendelkezésünkre.
Ezek alapján megállapították, hogy a Kr.e. VI-IV. évezredben az uráli népek közössége a névadó Urál hegység környékén, annak fõleg a keleti oldalán élhetett.
A régészeti leletek alapján megállapítható, hogy a IV. évezredben az uráliaknak még zömmel a nagykiterjedésû hegység középsõ és déli szakaszán, annak is a keleti lejtõin volt a lakóhelye.
Egyes csoportjaik innen vándorolhattak szét keleti és nyugati irányban valamikor Kr.e. 4000 és 3000 között.
A nyugat felé indulók a késõbbiek során elérték a Baltikumot, keleten pedig egészen az Altáj-Szaján vidékéig jutottak.
Az ugor közösség tagjai, amelybe a mai obi-ugorok és a magyarok elõdei tartoztak, minden bizonnyal az Uráltól keletre esõ területeken maradtak - emiatt lettek a legközelebbi nyelvrokonaink a vogulok és az osztjákok.
Az uráli népesség természeti gazdálkodást folytatott, létalapját a halászat és a vadászat jelentette.
Telepeiket folyók és tavak mellett létesítették, ahol nyáron nyírfakéreggel borított sátrakban, télen földbe mélyített gödörházakban éltek.
Anyagi kultúrájuk emlékei közül sokat megõrzött a föld mélye, illetve a késõbbiekben elmocsarasodott vidékeken a lápi tõzeg: pattintott kõeszközök, csontból és fából készült tárgyak, állat alakúra formált áldozati faedények, ivócsanakok, ember- és állatalakos szobrocskák kerültek elõ a régészeti feltárások során.
Fegyverzetüket íjak és nyilak alkották, télen szán- és sítalpakon közlekedtek.
Hitviláguk és mûvészetük nyomát õrzik az Urál keleti oldalán talált sziklarajzok, melyeken ember- és állatalakokat, égitesteket ábrázoltak mágikus jelek és tamgák (nemzetségjelek) társaságában.
A Kr.e. II. évezred során jelentõs változások történtek a finnugor népek életében - ezekrõl mind a nyelvészeti, mind a régészeti leletek egyaránt tanúskodnak: a tõlük délre élõ, s már termelõgazdálkodást folytató, õsiráni nyelveket beszélõ népcsoportok hatására körükben is elterjedt az új gazdálkodási mód két legfontosabb ágazata, az állattartás és földmûvelés.
A bronzkori településekrõl és temetkezési helyekrõl háziállatcsontok (szarvasmarha, juh, ló), növényi magvak (búza, árpa, köles) kerültek elõ.
Az ugyanekkor megismert fémmûvesség virágkora a Kr.e. 16-14. századra esik.
Nyugat-Szibéria és Kelet-Európa finnugorok lakta vidékein magas óntartalmú bronzkészítmények terjedtek el, melyek elõállítási területe az öntõminta-leletek alapján az Ob-Irtis vidékén lehetett; az ónt ebben az idõben pedig még csak a távoli Altáj-hegységben bányászták.
Fémneveink közül - az ugor kori ón és ólom mellett - pl. az arany és az állattartás szókincsének néhány eleme is õsiráni eredetû.
Az ugor kori állattartás bizonyítékai tehén és tej szavunk.
A szarvasmarha- és juhtartás elterjedése mellett fontos adalék a nemez, hiszen e gyapjúból készült vastag anyag nyári sátraik fedésére is szolgálhatott.
A magyar és az obi-ugor nyelvekben is ekkor honosodott meg a ló, nyereg, fék (=zabla), ostor, kengyel szó, a másodfû és harmadfû ló (két- és hároméves csikó) kifejezés.
A nyugat-szibériai steppe északi sávjában és a tõle északra levõ ligetes steppe övezetében ebbõl az idõbõl már nemcsak külterjes, hanem istállózó állattartás nyomaival is találkoztak a régészek.
Temetkezési szokásaik szerint az elõkelõket étel-ital- és állatáldozatban részesítették.
Túlvilági útravalóként húst, tejet (kumiszt?) helyeztek különféle edényekben a halott mellé.
Szarvasmarhát, juhot és lovat áldoztak tiszteletükre, s a feltorozott állatok csontjai a sírgödörbe, vagy az elhunyt fölé emelt halomba kerültek.
A földmûvelésük minõségére nemcsak az õrlõkövek, gabonafélék magjai és a sarlóleletek utalnak.
Ugor kori horol szavunk az egykori, a földet valóban csak felkarcoló ásóbottal vagy fémpapucs nélküli faekével végzett szántásra emlékeztet.
Valószínûleg szintén ugor kori jövevényszó szekér szavunk (szán jelentéssel az osztjákban); ugyancsak arra a mûveltségi hatásra mutat, mely a déli õsiráni népektõl eredt, akiknek szekeres temetkezéseik már jóval korábbról, a Kr.e. III. évezredbõl ismertek.
Tõlük eredhetett az ún. részleges lovas temetkezés szokásának ismerete is, amely a honfoglaló magyarság egyik jellegzetes ismertetõjegye lesz: a halotti toron leölt ló húsát elfogyasztották, a lenyúzott bõrt - benne az állat fejével és lábaival - az elhunyt mellé, vagy fölé helyezték.
Az önállósodás útján
A magyarság önálló néppé válásának legfontosabb állomásai vándorlásának kelet-nyugat irányú országútján: Nyugat-Szibéria, Magna Hungaria a Káma mentén, Levédia és Etelköz a délorosz steppén, majd a végállomás - a Kárpát-medence.
Az elõmagyarság a bronzkor legvégén és a vaskor elején, Kr.e. 1000 és 500 között válhatott ki Nyugat-Szibériában az ugor népek közösségébõl.
Ekkortól beszélhetünk önálló õsmagyar néprõl.
Õk élhettek az ugor népek lakóterületének legdélebbi részén, az Irtis-Isim-Tobol folyók vidékének ligetes steppei övezetében.
Ekkortájt újfajta, hosszú idõre meghatározó gazdálkodás mód alakult ki ezen a területen: a vándorló-legeltetõ állattartás, a lovas nomadizmus.
Az ezzel járó mozgékony életmód területileg is eltávolította az õsmagyarokat az obi-ugor nyelvrokonoktól.
Ettõl az idõtõl nevezhették magyarnak magukat õseink (a szó két eleme: magy+er; egyik értelmezése szerint a népnév jelentése: beszélõ ember, egy másik vélemény szerint ember-férfi).
E kifejezés elsõ eleme megtalálható a vogulok (manysi) önelnevezésében és az egyik obi-ugor házassági csoport (frátria) elnevezésében is, a mosz szóban.
Az etnikai öntudat kialakulásának fontos elemei a nyelv, a viselet, a szokások - mindaz, ami megkülönböztette õket másoktól, és szorosabbá tette köztük az összetartozás érzését.
Ezt segítette elõ a közös õsben való hit is, amelynek õseink eredetmondája lehet a visszfénye.
A Kézai-féle krónikában megõrzött csodaszarvasmondáról is feltehetõ, hogy ebben az idõben alakult ki.
Az õsmagyarság déli szomszédai ugyanis ekkor az iráni nyelvû szkítákkal rokon szarmaták voltak.
A szkíták körében a szarvas alakját különös tiszteletben részesítették, fõembereik pajzsát aranyszarvas díszítette.
Az ázsiai szkíták (szakák) neve egyenesen szarvas-népet jelent.
A nyugat-szibériai szargatkai régészeti mûveltség a ligetes steppe területén (Kr.e. 6. - Kr.u. 5. század) feltehetõen kapcsolatba hozható az õsmagyarság emlékeivel, amelyre többek között nomád termelõgazdálkodás és részleges lovas temetkezési szokások jellemzõk.
A Kr.u. 5. század körül - egy ismeretlen eredetû és lefolyású - népmozgás õseinket nyugati irányú vándorlásra késztette, melynek végállomása földrajzi értelemben már a mai Európa területére esett: a Volga középsõ szakasza és az Urál hegység között helyezkedett el, ahol Julianus domonkosrendi szerzetes 1236-ban megtalálta a magyarok keleten maradt töredékeit, s amely területet Magna Hungariának, azaz régi Magyarországnak nevezett (a nagy jelentésû latin magna szó itt régi értelemben használatos).
Régészeti emlékeiket többek között az 1980-as években Bolsije Tigani falu mellett tárták fel: a 8-10. századra keltezhetõ sírokban részleges lovastemetkezést, ezüstszemes halotti szemfedõt, s további, a honfoglaló magyarság fémmûvességével rokon jellegû övvereteket, ékszereket, viseleti tárgyakat és fegyvereket találtak.
A magyarság többsége feltehetõleg 700-750 körül tovább költözött Magna Hungariából, immár déli irányban a Volga mentén.
Kisebb részük még félezer év múltán is megõrizte nyelvét: az õ töredékeiket találhatta meg Julianus barát e vidéken.
A keletrõl elõretörõ tatárok azonban még abban az évben elpusztították az akkori volgai Bolgárország területére esõ lakhelyeiket, s azután már csak elvétve hallunk az õshazában maradt magyarokról, valószínûleg beolvadtak az õket körülvevõ népességbe.
A Volga és Káma egybefolyása környékén, Csisztopol városában került elõ egy 1311-bõl származó sírkõ, melyen ez olvasható: "Madzsar kádi fia, Iszmagil sírhelye ez".
Levédia és Etelköz
A 6. század második felében eurázsiai jelentõségre szert tett nagyhatalom, a Türk Birodalom.
Ennek nyugati peremén alakult ki a 7. század közepén a Kazár Kaganátus, melynek érdekszférájában található a 8. század végén a magyar nép.
Ez a szomszédsági kapcsolat hol szorosabb, hol lazább kötelékké alakult.
A feltehetõen hosszabb idõn át tartó függõségi viszony a 830-as évekre megszûnhetett, aminek egyik legfontosabb jele a valószínûleg a magyarok ellen szánt téglafalú erõdítmény, Sarkel megépítése 838 körül a Don bal partján.
A kazárok számos területen mintát jelentettek a magyarság számára, így a hatalmi berendezkedés terén is.
Elsõ fejedelmünk Levedi volt, akirõl az utókor Levédiának nevezte el a Don-vidéki szállásterületet.
Bíborbanszületett Konstantin bizánci császár a 10. század közepén írott mûvében Etelköznek (Folyóköz) nevezi a türkök (=magyarok) lakhelyét, ahol a Kárpát-medencei foglalásukat megelõzõen laktak.
A két terület, Levédia és Etelköz pontos lokalizálása, átfedésük illetve egymástól való elhatárolásuk nehézségekbe ütközik.
Mindenesetre feltételezhetõ, hogy a 850-es évek elején hagyhatták el elõdeink a Don-vidéket, s költöztek nyugatabbra, a Dnyeper-Dnyeszter-Prut folyók tájára, ahol hatalmuk az Al-Dunáig, és a Keleti-Kárpátokig terjedt.
A magyarság idõközben gyarapodott létszámában és mûveltségében a Volga melletti bolgár-török nyelvû eszkilek (eszgel, eszegel) csatlakozásával, akik - egyes kutatók véleménye szerint - a székelyek õseit képezték.
A volgai bolgárok másik hozzájuk csatlakozó népét a berszil (barszil) csoportok alkották.
A 820-830-as években a Kazár Kaganátus ellen fellázadt, majd vereséget szenvedett kabarok (=lázadók) menekültek a magyarokhoz.
Feltehetõleg a nomád népeknél szokásos módon katonai segédnépként alkalmazták õket.
850 körül viszont egy jelentõs nagyságú néprész szakadhatott le a Don-vidéki magyarságról: miután a kazárokkal szövetségben vereséget szenvedtek a besenyõktõl, a Bíborbanszületett Konstantin által szavárd magyaroknak nevezettek a Kaukázustól délre, a perzsa határvidéken telepedtek le.
Szintén a bizánci császár híradásából tudjuk, hogy ezek még száz esztendõ múltán is (950 körül) követeket cseréltek a Kárpát-medencébe költözött magyar törzsekkel.
A nagy eurázsiai steppén kialakult klasszikus lovas nomadizmus a szélsõséges éghajlatú száraz pusztaságok gazdasági hasznosítását jelenti: a pásztorok nem az állandó településeik környezetében legeltetnek, hanem minden évszakban olyan területre terelik állataikat, ahol viszonylag dús füvû legelõket találnak.
A vándorló-legeltetés két alapvetõ formája: a sík vidék és a hegyi legelõk között, illetve a folyók mentén észak-déli irányban váltva a legelõket.
A nomádok az állandó téli szállásukról tavasszal északabbra mennek, vagy a magasabban fekvõ hegyi legelõket keresik fel.
Mindig változó helyû szálláson töltik a nyarat, majd õsz közeledtével megindulnak az állandó szállások felé.
A téli szállás általában folyótorkolatokban, az erõs szelektõl védettebb völgyekben található, ahol nem túl magas a hó, hogy a patás állatok lehetõleg a hó alól is elõ tudják kaparni az élelmet.
Kiegészítõ termelési ágat jelentett körükben a téli szállások környékén végzett földmûvelés: a tavasszal elvetett gabonát a nyár végén aratták le; emellett természetesen halászattal és vadászattal is foglalkoztak.
Gazdaságuk alapját, egyoldalú gazdálkodásuk cserekereskedelemmel való kiegészítésének lehetõségét azonban elsõsorban és mindenekelõtt az állatállományuk mennyisége és állapota jelentette.
Az állatcsordák sorsa szabta meg sorsukat - gazdagodásukat, vagy elszegényedésüket.
Az õsmagyarság gazdálkodása azonban sem Nyugat-Szibériában, sem Magna Hungariában nem volt ennyire kiszolgáltatva a nyílt, száraz steppe életföldrajzi viszonyainak, idõjárási viszontagságainak, ott ugyanis a ligetes steppe övezetében éltek.
Megélhetésükben aránylag nagyobb teret kaphatott az állandó szállások körüli földmûvelés, így évközben is többen maradhattak a téli szálláson.
Lakhelyeiken változatos építményeket emeltek.
A nomád családok - már az ugor kortól kezdve - nemezzel fedett sátrakban éltek tavasztól õszig, vagy a szintén nemezzel borított ökrös szekereken utaztak s laktak.
Az 5-7. században a steppén elterjedt a rácsos faszerkezete miatt könnyen szétszedhetõ-összerakható, s jól málházható kerek sátor, a jurt.
A téli szállásokon továbbra is félig földbemélyített házakat építettek, melyekben kezdetben nyílt tûzhely, majd kõbõl, vagy agyagból készített kemencék szolgáltak fûtésre, sütésre-fõzésre.
Ebben az idõben terjedt el körükben a szabadtûzön való fõzésnél használt cserépüst, vagy cserépbogrács is.
A Don vidékén feltárt 8-9. századi falusi települések is arról árulkodnak, hogy a magyarok Levédiába költözködését követõen ez a letelepedési folyamat folytatódhatott: a bolgár-török jövevényszavak jelentõs része is a földmûveléssel kapcsolatos: búza, árpa, tarló, eke, sarló, gyümölcs, alma, bor, seprõ, komló, kender, borsó...
Állattartásuk is belterjesebb lett (ökör, bika, tinó, ól, karám).
Különösen disznó és tyúk szavunk bizonyság erre, hiszen a nomádok állandó mozgását sertés és baromfi nem tudná elviselni.
Az etelközi magyarság így tehát nem csupán nomád pásztorokból állt, hanem jelentõs földmûvelõ réteggel is rendelkezett.
A földmûvesek tapasztalataikat magukkal hozhatták a steppe legnyugatibb csücskét jelentõ Kárpát-medencébe is.
A 850-es évektõl a Dnyeper és a Keleti-Kárpátok között élt a nagy haderõvel (két töménnyel = húszezer lovassal) rendelkezõ magyar törzsszövetség, melyet Levédia óta - kazár mintára létrejött - kettõs fejedelemség irányított.
Lovas csapataik nyugat felé indított portyázásaik során kikémlelhették az alföldi síkságokat, felderíthették a Kárpát-medencei hatalmi viszonyokat.
Cselekedeteikrõl készült feljegyzések 862-ben kerültek elõször a nyugati évkönyvek lapjaira, hogy aztán a zsákmányszerzõ hadjárataik miatt száz esztendõn keresztül visszhangozzon a könyörgés szinte egész Európában: "A magyarok nyilaitól ments meg Uram minket!".
A magyar honfoglalást, a Kárpát-medencei honalapítást közvetlenül megelõzõ események a steppén szokásos módon, az éppen aktuális katonai erõviszonyok függvénye szerint zajlottak.
894-ben Bölcs Leó bizánci császár szövetségre lépett a magyar fejedelmekkel Simeon bolgár kán ellen, aki Macedóniában legyõzte õt.
A magyar hadakat Árpád fia, Levente vezette; a sereget bizánci hajóhad szállította át a Duna déli partjára.
Simeon csapatait legyõzve, a dunai bolgár fõváros, Pliszka és Madara környékét dúlták fel.
Még ugyanebben az évben (894) Szvatopluk morva fejedelem kérte a segítségüket a frankok ellen.
Feltehetõen az ekkor megkötött szövetség emléke lehet a Fehérló-monda, mely szerint Árpád felszerszámozott paripát küldött földért, vízért és fûért (azaz a nagyállattartó lovasnomád nép fenntartását biztosító legfõbb három elemért) cserébe.
A magyar csapatok ekkor a Dunántúlon könyörtelenül legyõzték a frankokat, s feltehetõen a Felsõ-Tisza-vidékére vonultak át, hogy megvárják az Árpád vezette magyar fõsereg bevonulását.
A Volga és az Urál folyók között élõ besenyõk ugyanis döntõ elhatározásra késztették a magyar törzsszövetséget: az etelközi szálláshelyek feladására a hegységekkel jól védett terület megszerzése érdekében.
A kazárokkal állandó háborút viselõ besenyõket 893-894 táján erõs támadás érte: õket az úzok kényszerítették új haza keresésére.
Az idõközben a bizánci császárral békét kötött bolgárok szövetségre léptek a szorult helyzetben levõ besenyõkkel, és harapófogóba szorították az etelközi szállásokon maradt magyarokat.
A fõ haderõ távoztával az utóvéd nem bírt a túlerõvel, s valószínûleg nagy vérveszteséget szenvedve, állatállományuk nagy részét elveszítve menekülhettek a Keleti-Kárpátok szorosain és hágóin keresztül a menedéket nyújtó Erdélybe, a Tiszántúlra és az Alföldre.
HONFOGLALÁS KOR
A társadalom felépítése
A Kárpát-medencei honfoglalással a magyarság új geopolitikai tényezõk hatása alá került: állami keretek között élõ népekkel vált szomszédossá, némileg meglazultak viszont kapcsolatai a steppe világával, amelynek a honfoglalást megelõzõen a magyarság is részese volt.
A magyarok és a hozzájuk csatlakozott katonai segédnépek 895-900 között foglalták el mai hazájukat.
Ekkor még törzsszövetségi keretek között éltek, de már egységes irányítás alatt.
Forrásainkban a "hétmagyar" kifejezés a hét törzs szövetségébõl szervezett magyarságot, a hét úr, hét vezér e törzsek fejeit jelölte.
A valóságban azonban a kabarok három törzsével együtt legalább tíz lehetett a számuk, s a Kürtgyarmat név is feltehetõleg két törzs (Kürt és Gyarmat) egybeolvadására utal.
A szövetségnek - a kazár kaganátus mintájára - két fejedelme volt.
Fõfejedelmük a kende vagy kündü, mellette a kormányzás legfõbb gondja, a hadak irányítása a másik fejedelemre, a gyulára hárult.
Ezt a politikai berendezkedést nevezzük kettõs fejedelemségnek.
A 10. században a források egy harmadik fõméltóságról is írnak: a karcha (horka) bírói tisztséget töltött be, melyet örökletesen viselt az egyik törzs feje.
A fejedelem hatalma alá tartoztak a törzsfõk, akiket "úr"-nak, az irányításuk alá tartozó területet pedig uruszágnak (úrságnak, vagyis országnak) nevezték.
A honfoglalás kori népesség szociálisan tagolt, etnikumok fölötti társadalmat alkotott, melynek fõbb csoportjai a következõk voltak:
- elõkelõk: a nagy vagyonnal bíró vezetõ családok,
- középréteg: az elõkelõk szolgálatában álló többé-kevésbé vagyonos réteg,
- köznép: saját közössége körében élõ, részben közös tulajdonnal rendelkezõk,
- szolgák: az elõkelõk birtokában lévõ, uruk háza táján élõ nép.
E társadalmi rétegeket a jogok és kötelezettségek bonyolult rendszere kapcsolta egymáshoz.
Az elõkelõk csoportjának neve ebben az idõben "bõ" volt, jelezve ezzel politikai hatalmukat, gazdasági vagyonukat. Nyelvünkben a bõség szó jelzi ezt a hagyományt.
A törzs- és nemzetségfõk kapcsolataiban igen jelentõs szerepet töltött be a házasság, amellyel békéjükrõl, szövetségükrõl biztosították egymást.
Az elõkelõk, a törzs- és nemzetségfõk védelmét a középréteget alkotó fegyveres kíséret biztosította.
A kíséret tagjai önként vállalták szolgálatukat, uruknak fogadalmat tettek - cserébe az megvédte õket, ellátásukról, szállásukról gondoskodott.
A köznép tartotta el az elõkelõket, termék- és munkaszolgáltatással tartozott nekik.
A közösség még ebben a korban is alapvetõen vérségi alapon szervezõdhetett, amely vagyonközösséget jelentett s meghatározta munkájukat, gazdasági tevékenységüket.
Sokszor idegeneket is befogadtak maguk közé.
Egy-egy falu vezetõje a falunagy (villicus) volt, aki a vének (seniorok) segítségével irányította a faluközösség életét.
A társadalom fontos csoportját alkották a különbözõ szolgáltató népek, akik az elõkelõk udvarhelyei körül telepedtek le, s foglalkozásuk alapján egy-egy faluközösséget alkottak.
Termékeikkel adóztak, s meghatározott szolgálattal tartoztak uruknak (pl. kovácsok, fegyverkészítõ-csitárok, fazekas-gerencsérek, tímárok, esztergályosok, nyergesek, ötvösök).
A szabadok a 11. században jogilag még egyenlõk voltak, de gazdaságilag már nagy különbségek választották el õket egymástól.
Az elszegényedett rétegek fokozatosan függõ viszonyba kerültek a vezérektõl, közülük sokan jogi egyenlõségüket, szabadságukat elvesztve a szolgák (ín, servus) csoportjába kerültek.
Közéjük tartozhatott még a Kárpát-medence meghódított etnikumainak zöme, az avar és a szláv lakosság, illetve a kalandozások során ejtett foglyok; õk alkották az ínséget.
Egyre inkább érvényesült a személyi kötelékekre épülõ központi hatalom irányító szerepe, és a 10. század végére kialakultak a nyugati jellegû, azaz az állandó intézményeken alapuló és az ország egész területét felölelõ állam megteremtésének feltételei.
Letelepedés, kalandozások
A honfoglalás elsõ szakaszában a magyarok a Duna-Garam vonaláig nyomultak elõre, mely természetes határt jelentett számukra.
Ettõl nyugatra erõs szomszédok, a keleti frankok és a morvák állták útját a további terjeszkedésnek.
A Dunántúl birtokbavétele öt évvel késõbb ment végbe (900).
Pannónia elfoglalását több esemény is megkönnyítette.
A morvákat gyengítette Szvatopluk halála (894) után két fiának trónviszálya, emellett Arnulf, a keleti frankok királya a magyarokkal szövetkezett Berengár lombardiai uralkodó ellen, aki felett gyõzelmet arattak.
Arnulf halála után Pannóniába visszaérkezve a magyarok elérkezettnek látták az idõt a területbõvítésre.
A magyar honfoglalók elsõsorban a sík területeket szállták meg, s településeiket fokozatosan terjesztették ki a hegyekig.
Elsõsorban védelmi szempontok határozták meg választásukat.
Igyekeztek víz mellé, folyóvölgybe, mocsarak által védett területekre telepedni.
A késõi krónikák szerint a fejedelmek szálláshelye a Duna középsõ részén terült el - a Csepel-sziget Árpád központja, míg Óbuda Kurszán szállása volt.
A legjelentõsebb korabeli régészeti leletek viszont arról tanúskodnak, hogy a honfoglalást követõ idõben elsõsorban a Felsõ-Tisza-vidék jöhet számításba fejedelmi szállásterületként.
A védelmi szerepet szolgálta a tervszerû letelepedés, a határok védelme és a gyepüelv.
A honfoglalást követõen a védõövezet és a gyepük mindenek elõtt a keletrõl és délrõl érkezõ támadások ellen nyújtottak védelmet.
Nyugati irányban ugyanis a magyarok indítottak támadásokat, kalandozó hadjáratokat - nemritkán éppen valamelyik nyugati uralkodó szövetségeseként.
Ezek a hadjáratok határozták meg elsõsorban a 10. századi magyar külpolitikát.
A mai felfogás is elsõsorban zsákmányoló hadjáratoknak tartja a kalandozásokat: az idegen országokból harc, rablás, zsákmány és adó formájában szerezték be azokat a luxuscikkeket, értékes holmikat, drága árukat (köztük a foglyokat), melyeket saját társadalmuk egyáltalán nem, vagy csak részben tudott elõteremteni.
A törzsek közül csak azok szerveztek hadjáratokat, amelyek a déli és nyugati határhoz közel laktak.
A nyugat-európai seregek ekkor elsõsorban nehézfegyverzetû lovasságból álltak.
Ezzel szemben a magyarok gyorsak, mozgékonyak voltak, s hosszú idõn keresztül ez volt sikerük egyik oka.
Bevált taktikájuk szerint igyekeztek a nehézlovasságot minden oldalról körülfogni, s úgy nyilazni õket, majd menekülést színlelve visszafordultak és csapdába csalták az ellenséget.
Portyáik során Európa gazdag, kulturált, fejlett régióit sarcolták.
Majdnem háromnegyed évszázadon át háborúban álltak Európával.
Több tényezõ kedvezett a magyaroknak, hogy sikeresek legyenek. A korábban említett meglepetésszerû lovas harcmodor, az országokat belülrõl gyengítõ feudális anarchia és az Európát megosztó állandó háborúskodás.
A tényleges erõviszonyok azonban elõbb-utóbb kudarcra kárhoztatták a magyarok hadviselését.
Csak idõ kérdése volt, hogy az európai országok mikor tudnak egységesen fellépni ellenük.
A kalandozó hadjáratok ellentmondásos hatást gyakoroltak a társadalmi viszonyok alakulására is, hozzájárultak a magyarság további rétegzõdéséhez.
A társadalom vezetõ rétege egyre inkább meggazdagodott: a hadjáratok során kezdetben ezüstöt, szövetet, állatokat szereztek zsákmányként, a késõbbiekben a legyõzött uralkodókat megadóztatták - mindezek erõsítették a hatalmukat.
Az adó behajtása miatt indultak Németországba Madarász Henrik ellen is 933-ban, aki azonban felkészült a magyarok támadására, és súlyos vereséget mért rájuk Merseburgnál.
A merseburgi csata még nem jelentette a kalandozások végét, ám megtörte a magyarok legyõzhetetlenségének hitét.
A katasztrófa 955-ben Augsburgnál érte õket.
A három napig tartó véres küzdelem után Henrik bajor herceg a fogságba esett magyarok három vezérét felakasztatta (Bulcsú, Lél, Súr), és ennek óriási lélektani hatása volt. A magyarok hite szerint ugyanis a kivégzett vezérek a németek szolgáivá váltak a túlvilágon és szellemük õket segíti.
A vereség jelentõs változást idézett elõ a magyar külpolitikában és Fajsz nagyfejedelem életében.
A törzsi vezetõk "leváltották" Fajszot és Taksonyt választották a törzsszövetség élére, aki gyökeresen megváltoztatta a magyar külpolitika jellegét és irányát.
Véget vetett a nyugati kalandozásoknak, támadás helyett a védekezést választotta.
A nyugati gyepüket megerõsítette, besenyõ harcosokat hívott az országba.
A magyar-német viszony azonban továbbra is feszült maradt.
Taksony néha a területi veszteséget is vállalva (pl. Észak-Morvaország feladásával) a háború elkerülésére és a béke megõrzésére törekedett nyugat felé.
Másképp alakult a helyzet déli irányban.
Az elkövetkezõ 15 évben dél felé, Itália, Bulgária és Bizánc ellen folytatták a támadásokat.
A bizánci császár az augsburgi vereséget hallván beszüntette a korábbi adófizetést, ezért a magyarok 959-ben Apor vezérletével Bizánc ellen vonultak.
A hagyomány feltehetõen ezzel a hadjárattal kapcsolatban õrizte meg és színezte ki Botond vitéz történetét, aki feldühödve azon, hogy a császár nem volt hajlandó tárgyalni velük, buzogányával beütötte Bizánc kapuját - ez a korabeli diplomáciában egyértelmûen a hadüzenet jele volt.
Az utolsó déli irányú, Bizánc-ellenes magyar kalandozás 970-ben történt, az oroszokkal, bolgárokkal és a besenyõkkel szövetségben.
E szövetséges seregek "átkeltek a Balkán-hegységen, és miután tábort ütöttek Arkadiupolisz falainak közelében, és ott várták a háborús összecsapást, egész Trákiát felégették és kifosztották..."
A bizánci sereg elõbb a besenyõk haderejét morzsolta fel, majd a hosszabb ideig eldöntetlenül zajló csata végül is az õ gyõzelmükkel ért véget.
Az arkadiupoliszi vereséggel lezárultak a magyar kalandozások.
Géza nagyfejedelem felismerte, hogy véget kell vetni a hadi vállalkozásoknak, mert különben a magyarságot összeroppantják a nála erõsebb nagyhatalmak.
A belsõ problémákra is az országon belül kellett megtalálni a megoldást.
Az elõkelõk korábban más országok rovására jutottak kincsekhez, s ezt a gazdagságot ezután saját területükön próbálták megszerezni.
Ehhez viszont már más szervezetre volt szükség: a bel- és külpolitikai helyzet egyre sürgetõbbé tette a magyar állam megszervezését.
AZ ÁLLAMSZERVEZÉS KORA
Géza nagyfejedelem
A 970-es években - a megváltozott bel- és külpolitikai helyzet kényszerítõ hatására - Géza nagyfejedelem felismerte a magyarság európai állammá alakulásának lehetõségét és szükségességét.
Ennek érdekében felvette a gyõztesek hitét, a kereszténységet, s elindította az országban a térítést, egyszersmind megkezdte a központi hatalom kiépítését.
Külországi háborúra mintegy negyedszázados fejedelemsége alatt alig került sor.
A békére törekvõ politikáját megerõsítették azok a korban egyébként természetes dinasztikus házasságok, melyeket gyermekei kötöttek külföldi uralkodóházak tagjaival.
Legidõsebb lánya Vitéz Boleszló lengyel fejedelem felesége lett, másik lányát Gavril Radomir bolgár trónörökös vette el.
Különösen fontos volt a németekkel való kapcsolat rendezése: fia Vajk, aki a keresztségben az István nevet kapta, feleségül vette Civakodó Henrik bajor herceg lányát, Gizellát, s ezáltal sógorságba került az új bajor herceggel IV. Henrikkel.
Géza harmadik leánya Orseolo Otto velencei dózse felesége lett.
Békés kapcsolatok jellemezték a keleti országokkal fenntartott viszonyát - így a kijevi orosz fejedelmekkel, a besenyõkkel (Géza édesanyja egyes vélemények szerint besenyõ származású volt), és a bolgárokkal is, akikhez Géza öccse, Mihály házassága egyengette az utat, hiszen õ egy bolgár hercegnõt vett feleségül.
A kereszténység felvételével kapcsolatban - a késõbbiekben alapvetõnek bizonyuló - kérdés volt az, hogy a nyugati vagy a keleti egyházhoz csatlakozzon-e Magyarország.
Korábban (948 körül) a magyar elõkelõk egy része a bizánci kereszténységet vette föl.
A választásról szóló döntést végül is az aktuális külpolitikai helyzet határozta meg.
A magyar kalandozások utolsó fejezete délkeletre irányult, s ez elhidegítette a bizánci kapcsolatokat.
Figyelmeztetés lehetett a magyar fejedelemség számára az is, hogy a bizánci császár megszüntette Bulgária politikai és vallási önállóságát.
Amikor Bizánc és a Német-római Császárság közvetlen szomszédságba került Magyarországgal, Géza nagyfejedelem számára a nyugati orientáció jelentette a biztatóbb támaszt. Ugyanis I. Ottó is felismerte, hogy a magyarok ügyének felkarolása saját politikai befolyását erõsíti a térségben.
A német-római császár közvetlen híveinek tanácsával és közremûködésével válogatta össze a magyarországi misszió tagjait.
Térítõ püspöknek a szentgalleni Prunwartot (a késõbbi Szent Brúnót) választotta.
972 õszén így a mainzi érsek Brúnó szerzetest szentelte a magyarok püspökévé, aki sok pogányt vezetett a hit útjára.
Õ keresztelte meg többek között Géza fejedelmet és családját is.
Géza a keresztségben az István nevet kapta.
Felesége, Sarolt már kisgyermekként, Hierotheos görög püspök révén lett keresztény.
A bizánci fenyegetés miatt a magyar nagyfejedelemnek szüksége volt a német birodalom politikai, erkölcsi, esetlegesen katonai segítségére.
A kereszténység felvétele a magyaroknál egyszerre jelentett kulturális és politikai eseményt.
Géza uralkodása idején megszûntek a kalandozó hadjáratok, miáltal megszûntek a gazdag zsákmányok forrásai.
Mindazokat a javakat, amelyeket addig külföldrõl biztosítottak, most belsõ erõforrásból kellett megszerezniük.
A korábbi fegyveres csoportoknak csak egy része tudta megõrizni függetlenségét.
Azoktól, akiknek katonai tevékenységére már nem volt szükség, különféle szolgáltatásokat követeltek.
Elterjedt a kötelezõ ajándék és az adók behajtása termény vagy termékek formájában bizonyos településekrõl.
Így szaporodtak meg a szolgálónépek falvai a fejedelmi udvarhelyek környékén (szakácsok, ötvösök, kovácsok).
A begyûjtött termékek egy része külföldi piacra került, a fõemberek viszont a kereskedõktõl vették meg a korábban rabolt luxuscikkeket.
A hazai vámok (melyek fõ jövedelmi forrása a dési, tordai sóbánya és a selmeci ezüstbánya haszna volt) és a különbözõ révek jövedelme a nagyfejedelmet illette.
Az új hit erõszaktól sem mentes terjesztése, az új belsõ rend megteremtésének igénye ellenállást váltott ki a szabadok egy részébõl, s a törzs- és nemzetségfõk sem váltak e törekvések feltétlen híveivé.
Géza nagyfejedelem tervei megvalósításához elsõsorban közvetlen környezetének német lovagjaira és egyházi embereire támaszkodott.
Központosító törekvéseit csak erõs katonai kíséretével tudta megvalósítani.
A pogány nemzetség- és törzsfõk helyére hívõ német lovagok kerültek a fejedelmi tanácsba, akik ingadozás nélkül támogatták õt, és alkalmasint megkapták a lázadó vezérek vagyonát is.
Ezek az idegen lovagok alkották a nehézfegyverzetû sereg magját.
A magyar katonák elsõsorban a náluk hagyományos könnyûfegyverzettel voltak felszerelve.
A fejedelmi haderõhöz katonai segédcsapatok is tartozhattak, többek között a besenyõk harcosai.
Géza igyekezett olyan országot utódjára hagyni, amely független minden külsõ hatalomtól.
Ugyanakkor feszültséget teremtett a fejedelmi udvarban a trónutódlás kérdése: õsi jogon Koppány tarthatott igényt a hatalomra, az uralkodó azonban elsõszülött fiát választotta utódjául.
A fejedelmi családban Géza halála után, 997-ben robbant ki az összeütközés.
István király uralkodása
Géza nagyfejedelem igyekezete a szilárd államhatalom létrehozására és a trón biztosítására a fia számára nem sikerült teljes mértékben, hiszen az ország egyik-másik részén a fejedelmi család többi tagjaival kellett osztoznia.
Koppány herceg, a somogyi dukátus ura szintén igényt tartott az uralkodásra.
A magyar trónutódlásban korábban a legidõsebb élõ fivér uralmának elve (a szeniorátus) érvényesült.
A hatalommal együtt Koppány - a leviratus jogán - a nagyfejedelem özvegyére, Saroltra is igényt tartott.
Géza akarata, az hogy a primogenitúra alapján elsõszülött fia örökölje a trónt, összeütközésbe került az õsi joggal.
Koppány fegyvert fogott, és a Dunántúlon sokan csatlakoztak hozzá.
A lázadók a régi hitet és rendet, az õsi szabadságjogokat, a törzsi önállóságot, a pogány vallást képviselték.
Koppány harcosaival Veszprém alá vonult, ahol Sarolt székhelye volt.
István is felkészült a támadásra: a csata elõtt hívei kardfelövezéssel ruházták fel a nagyfejedelmi méltóságra.
Esztergom várából indult Veszprém alá seregével, melyben magyar és külföldi csapattestek egyaránt harcoltak.
A német Hont és Pázmány fõemberek (principes) voltak István testõrségének vezetõi.
A sereg élén a sváb vendég, Vecellin (hospes) állt, aki a harc során Veszprém mellett megölte Koppány vezért.
A gyõzelem után István az õt támogató lovagokat megjutalmazta, Koppány testét pedig négyfelé vágatta, és négy vár kapujára tûzette ki elrettentésül: a dunántúli Székesfehérvár, Veszprém, Gyõr és az erdélyi (Gyula)Fehérvár számára küldött figyelmeztetés azonban az ország egész népének szólt: így akarta megfélemlíteni mindazokat, akik szembe kívántak szállni az általa képviselt új renddel.
Az udvarban tartózkodó idegenek többnyire Gizellával érkeztek az országba, s szerepük nemcsak a fegyveres harcokban volt jelentõs.
Tevékenységük legalább olyan fontos volt egyházi és politikai téren is, tanácsaikkal segítették az uralkodót a kormányzásban.
A várispánságok és vármegyék szervezésekor a fejlett nyugati forma érvényesülhetett a közigazgatásban.
Olyan központokat kellett létrehozni, amelyek biztosították a király hatalmát, ezeket pedig a várak jelentették.
A várak ellátásáról a várbirtok és a szolgálónépek gondoskodtak.
A földbirtok nagy része a vár környékén feküdt, de távolabbi területek is tartozhattak hozzá.
A vár életét a várispán irányította: bíráskodott, adót szedetett, harcba vezette a vár hadinépét.
Õ állt a várjobbágyok felett, akik az új hatalom támaszát jelentették.
Közülük kerültek ki a várszervezet tisztségviselõi, õk adták az ország hadseregének nagyobbik részét.
A közrendû várnép jogilag megõrizte szabadságát, de örökre a vár szolgálatához volt láncolva.
Elsõsorban földmûveléssel és állattenyésztéssel foglalkoztak, s csupán egy bizonyos részük katonáskodott.
Pénz- és terményadót fizettek.
A jövedelmeken az uralkodó és az ispán (2/3 - 1/3 arányban) osztozott.
A királyi udvar gyakran útra kelt: a népes kíséret ilyenkor a várakban, illetve azok falvaiban szállt meg - a várnép köteles volt eltartani õket.
Ha ezt nem tették, helyette szállásadót (descensus) követelhettek tõlük.
Az ispán és emberei a megye határain útvámot, a folyók átkelõhelyein hídvámot szedtek.
A várfalon kívül, a váralján a hét meghatározott napján vásárt, hetipiacot tartottak.
Kezdetben ez a vasárnap (vásárnap) volt.
A kereszténység elterjedésével azonban ez a nap ünneppé vált - vasárnap tilos volt dolgozni, templomba ment ekkor a falu népe -, így a vásár napját a hét más napjaira tették át.
A várispánságokra épülve jöttek létre a vármegyék, melyek feladata elsõsorban közigazgatási és nem katonai jellegû volt.
A szláv eredetû megye szó határt jelent.
A kialakuló megyék határait a várak, az egyházmegyék és az akkor még létezõ törzsi területek határozták meg.
Ellentétben a várispánságokkal, ezek összefüggõ birtokok voltak, a határokon belül királyi, egyházi, világi nagybirtokosok alattvalói éltek.
A vármegyék száma 35-45 lehetett, kevesebb a várispánságokénál.
Élükön a megyésispánok álltak, akiket a király nevezett ki.
István fejedelem Koppány legyõzése és a közigazgatás átszervezése után fontosnak tartotta hatalmának megerõsítését, a királyi cím megszerzését.
Az 1000. év õszén követeket küldött a pápához, hogy koronát és királyi címet kérjen.
Számára fontos volt, hogy a pápától, s ne a német uralkodótól kapjon támogatást, így ugyan egyházi szempontból függött Rómától, de nem lett a német birodalom vazallusa.
II. Szilveszter pápa - III. Ottó német császár egyetértésével - teljesítette István kérését.
Az új ezredév beköszöntekor - a különbözõ idõszámítások szerint 1000. december 25-én vagy 1001. január 1-jén - Esztergomban királlyá koronázták Istvánt, s ezzel Magyarország belépett az európai népek keresztény közösségébe.
Ezt követõen megkezdõdhetett az egyházszervezés a fiatal királyságban.
1001 húsvétján a pápa megalapította az esztergomi érsekséget, és szabad kezet adott Istvánnak a püspökségek szervezésére.
Az elsõ érsek Radla volt, õt Asztrik követte, a korábbi kalocsai püspök.
István király tíz egyházmegyét alapított, s gondoskodott fenntartásukról.
Az egyház jelentõs földbirtokkal rendelkezett, ez biztosította gazdasági hátterét.
Emellett törvény szabályozta a tizedjövedelem fizetését az egyház részére, a templomépítést és többek között a templomba járást.
István király a hatalmát Istentõl eredõnek tekintette, ez jelenik meg okleveleiben, elsõ törvénykönyve bevezetõjében is.
A királynak többféle hatalmi jelvénye volt.
1031-bõl származik az eredetileg miseruhának készült késõbbi koronázási palást, amelyen látható a korona, az országalma és a lándzsa.
A felségjelvényekhez tartozott a kard és a jogar, illetve a késõbbi századokban hozzájuk társult eskükereszt.
A magyar királyság megalakulásakor megõrizte állami függetlenségét, szuverenitását.
István hatalmát azzal juttatta érvényre, hogy pénzt veretett, törvényeket hozott és okleveleket adott ki.
A német minták után elinduló magyar pénzverés számos vitatott kérdést vet föl.
A kutatók általában két veretet tulajdonítanak Istvánnak.
Az egyik a dénár, melynek elõlapján LANCEA REGIS (a király lándzsája) felirat van szárnyas lándzsát tartó kézzel; hátlapján körben REGIA CIVITAS (királyi város) és középen templomábrázolás látható.
Az eddig elõkerült leletek szerint ilyen érmek kis számban maradtak ránk.
A másik veret az obulus (féldénár): elõlapján STEPHANUS REX (István király) felirat, hátlapján Esztergomra vonatkoztatható REGIA CIVITAS olvasható.
Olyan mennyiségben találták ezeket, mely alapján feltehetõ, hogy ez a fizetõeszköz országszerte elterjedt, és nemcsak a belsõ, hanem a külkereskedelemben is forgalomban lehetett.
Ezt a pénzt szedhette a király a dénáradó vagy füstpénz (kapnikon) megfizetésére.
A törvényalkotásban is felismerhetõ a német hatás.
Két törvénykönyvet tulajdonítanak Istvánnak, ezek összességében 56 törvénycikket ölelnek föl.
Nincs azonban olyan kézirat, amely valamennyit tartalmazná.
A király rendelkezéseinek anyagát valószínûleg csak István halála után szerkesztették törvénykönyvekké.
Általános vélemény, hogy az elsõ törvénykönyv cikkelyei még az uralkodása elején születhettek, a másodiké pedig élete vége felé - erre utaló keltezés azonban nem található bennük.
A 12. századi Admonti-kódex a törvényeket két részre bontja: az elsõ a fiához írott erkölcstanító könyvecskét tartalmazza (Intelmek), a második pedig a büntetõ rendelkezéseket.
A törvényhozás a király tanácsadó testületét alkotó szûk körben történt.
A királyi tanács (senatus) a püspöki kart és az ispánokat foglalta magában.
Két vezetõ személyisége az esztergomi érsek (a püspöki kar vezetõje) és az ispánok legtekintélyesebbje, a nádorispán.
Tanácsaik segítették, ám nem korlátozhatták a király akaratát.
István neve alatt kilenc oklevél maradt korunkra.
Ezek többsége 13-17. századi hamisítvány, egy részük azonban õriz 11. századi elemeket.
Mindössze három hiteles oklevél köthetõ István korához: a Pannonhalmi Alapítólevél, a pécsi püspökség alapítólevele és a veszprémi püspökség oklevele.
Ezeket az okleveleket III. Ottó kancelláriájából - a német császár 1002. január 23-án bekövetkezett halála után - Magyarországra telepedett írnokok készítették.
Kézírásuk alapján elkülöníthetõ Heribert C munkássága, aki a pannonhalmi alapító levelet fogalmazta és jellegzetes díszbetûivel az utókorra hagyományozta István király gondolatait.
A legfontosabb korabeli forráscsoport, a törvények segítségével felvázolható az István kori társadalom, mely két részre tagolódott; az alapvetõ különbség az volt, hogy az ember szabad-e (liber) vagy szolga (servus).
A szabadok jogilag egységes társadalma tovább rétegzõdött.
A hatalom csúcsán a király (rex) állt; közvetlen környezetét az arisztokrácia, az egyházi és világi fõemberek alkották.
A liberek vagyoni helyzetük szerint elhatárolt csoportjai a korabeli törvények szerint: ispán, vitéz, népbõl való (comes, miles, vulgaris).
A középréteget adó vitézek (milites) fegyveres szolgálatot teljesítettek; vagyonnal (házzal, földdel, szolgával) rendelkeztek.
A közrendûeknek (vulgari) csekély vagyonuk (lovuk, fegyverük) volt, õk fizették családonként a füstadót, a szabadok dénárját; könnyen elszegényedhettek, amellyel egyre többet veszítettek személyi és politikai jogaikból, és fokozatosan süllyedtek a szolgák szintjére.
A szolgák (servi) egyáltalán nem rendelkeztek azokkal a személyi és politikai jogokkal (mint a szabad házasságkötés, költözés, végrendelkezés, fegyverviselés, közügyekben való részvétel), melyek a köz- vagy aranyszabadság (aurea libertas) néven foglalhatók össze.
Támadások az új rend ellen
István a koronázást követõen Magyarország királya lett, a valóságban azonban csak Nyugat- és Észak-Magyarországra terjedt ki a hatalma.
A keleti országrészben jelentõs erõk álltak szemben országegyesítõ, központosító politikájával.
A király elsõként - 1003-ban - anyai nagybátyját, az erdélyi Gyulát hódoltatta be.
Gyula és népe pogány szokások szerint élt, megtagadta az engedelmességet, s önálló, független fejedelemség megteremtésére törekedett.
Gyula bolgárbarát politikát folytatott, István ugyanakkor Bizánchoz közeledett, és megszakította a kapcsolatot a bolgárokkal, amikor Gavril Radomir bolgár kán eltaszította magától feleségét, István egyik húgát.
A hûtlenné vált Gyula ellen István maga vezetett hadjáratot, aki végül is nem állt ellen unokaöccse hadának, hanem megadta magát.
Miután István király elvette tõle a tartományuraságot - s ezzel egész Erdély a hatalma alá került -, felállította az erdélyi püspökséget.
Az államszervezõ harcok során Ajtony lett István következõ ellenfele, aki a Körös, Tisza, Al-Duna és az Erdélyi-középhegység által határolt területen önálló uralmat épített ki.
Felvette ugyan a bizánci keresztséget, de - mint a korban még oly sokan - pogány módra élt.
Ellenszegült a királynak, saját területén szuverén uralkodóként lépett fel.
A királyi sereg 1008 körül Csanád vezetésével vonult a marosi vezér ellen, és teljes gyõzelmet aratott felette.
Ajtony területén megszervezték Csanád megyét, majd 1030-ban létrehozták a csanádi püspökséget, melynek elsõ fõpapja a velencei származású Gellért lett.
A sorozatos katonai gyõzelmek nyomán Istvánnak sikerült a Kárpát-medence politikai, vallási egyesítése.
A belsõ problémák megoldása nagyon sok energiát követelt, ezért az ország külkapcsolataiban apja békepolitikáját folytatta.
A német birodalommal, Velencével és Bizánccal szövetséget kötött.
Ha mégis harcra került sor, mindig sikeres hadvezérnek bizonyult.
A magyar király hadmenetben számíthatott saját udvari seregére, a vármegyék haderejére (várjobbágyok, hadköteles közszabadok), az egyházi-világi hatalmasságok hadi népére, illetve egyes kiváltságolt népek segítségére (besenyõk, berények).
István király 1015-ben Bizánc szövetségeseként gyõzelmet aratott a bolgárok felett.
1017-ben lengyel csapatok érkeztek az országba Gyula megsegítésére, de kudarcot vallottak.
1018-ban a magyar király kibékült a lengyel fejedelemmel. 1019 után jó viszony alakult ki Magyarország és a kijevi uralkodó, Bölcs Jaroszláv között.
Ennek kapcsán udvarába orosz, varég harcosok jöttek, akiket besoroltak a királyi testõrségbe, amelynek Imre herceg volt a vezetõje.
Bulgária 1018. évi bukása után helyreállt a nyugalom a Balkánon.
Ezt követõen Magyarország és Bizánc határa egészen a 12. század végéig közös lett.
Az egész korabeli Európában megbecsült uralkodó 1018 után megnyitotta a jeruzsálemi zarándokút magyarországi szakaszát, amelyen védelmet nyújtott az utazóknak.
Ezzel hazánk bekapcsolódott az Európa keleti és nyugati része közötti gazdasági, politikai, szellemi vérkeringésbe.
Mivel ez az útvonal elkerülte Esztergomot, ezért István új székhelyet létesített Székesfehérvárott, ahol tekintélyes méretû bazilikát építtetett.
A templomot királyi kápolnának és temetkezõhelynek szánta.
Itt, a királyi központban tartották a késõbbiekben az éves törvénynapot, amikor mindenki a király elé járulhatott.
1030-ban a magyar királyság óriási erõpróba elé került: Konrád császár vezetésével német támadás érte az országot, s egyúttal a csehek is támadtak.
A császár vazallusává akarta tenni Magyarországot, és vissza kívánta állítani a Karoling Birodalom határait.
A német sereg azonban vereséget szenvedett: a jól kiépített gyepürendszer és a fölégetett föld taktikája által elõidézett éhínség felmorzsolta az ellenséges haderõt, és visszafordulásra késztette õket.
Üldözésük során István Bécset is elfoglalta.
Az 1031-ben megkötött magyar-német-cseh béke területi gyarapodáshoz juttatta a magyar királyságot a Lajta és a Morva folyók mentén.
A trónutódlás kérdésében az uralkodásra való alkalmasságot (idoneitas) tartotta a legfontosabbnak, mint az az Intelmekben is olvasható.
István utolsó éveiben nehéz kérdés elõtt állt az utódlással kapcsolatban.
Két fia volt: Ottó korán meghalt, így Imre lett a trónörökös, akit gondos nevelésben részesített, tanítója a tudós Gellért püspök.
1031-ben nagy szerencsétlenség érte a királyi családot, s egyben az országot: egy vadkanvadászaton életét vesztette Imre herceg.
Imre halálát követõen Istvánnak sürgõsen új trónörökös után kellett néznie.
Végül is unokaöccsét, Orseolo Pétert tette meg utódjául, aki egyik húgának a velencei dózséval kötött házasságából született, s apja itáliai bukása után, 1026 óta a magyar királyi udvarban élt.
István király fiává fogadta; a krónika szerint azért õt választotta, mert "senki sem látszott vérrokonai közül alkalmasnak arra, hogy halála után keresztény hitben tartsa meg az országot".
Döntése apja testvérének, Mihálynak a fiait, Vazult és Szár Lászlót sértette trónörökösi reményeiben.
1032-ben merényletet kíséreltek meg a betegeskedõ király ellen.
A terv azonban nem sikerült, és súlyos büntetés lett a következménye.
A király Vazult uralkodásra alkalmatlanná tette (megvakíttatta és fülébe ólmot öntetett), gyermekeit pedig - Leventét, Andrást és Bélát - számûzte az országból.
A trónörökös Orseolo Péternek esküt kellett tennie, hogy engedelmeskedik Istvánnak, tiszteletben tartja Gizellát, a királynét, javaiban nem háborítja, és mindenkivel szemben megvédi.
Az ország elõkelõi is hitet tettek erre, halálos ágyán a király "atyailag intette õket, hogy õrizzék meg az igaz hitet".
Elsõ királyunk 1038. augusztus 15-én hunyt el.
Végakaratának megfelelõen a székesfehérvári bazilikában temették el.
Szentté avatására 1083-ban, László király uralkodása idején került sor.
Emlékét, s ereklyéit megõrizték a századok.
MAGYAR NYELV
NYELVTÖRTÉNETI BEVEZETÉS
A magyar nyelv önálló története mintegy háromezer évvel ezelõtt kezdõdött, mikor addigi nyelvközösségébõl (elõmagyar kor) kiválva népünk új történelmi feltételek között folytatta életét.
A magyar nyelvtörténet különbözõ periódusokból áll (õsmagyar kor: Kr.e. 1000 körül - Kr. u. 896, ómagyar kor: 896-1526, középmagyar kor: 1526-1772, újmagyar kor: 1772-tõl máig), ezek a korszakok történeti eseményekhez, fordulópontokhoz kapcsolódnak, mutatva a társadalmi és nyelvi változások összefüggéseit.
(Az itt bemutatott témakör a nyelvtörténetileg elhatárolt elõmagyar kortól az ómagyar kor elejéig tartó több ezer éves idõszakot öleli fel.)
A magyar nyelvrõl a két évszázados nyelvtörténeti kutatások az összehasonlító nyelvtudomány módszereivel bebizonyították, hogy a finnugor nyelvcsalád tagja, mely még régebbi rokonságot mutat a szamojéd nyelvekkel.
A finnugor és a szamojéd nyelvek az uráli alapnyelvbe tartoznak.
Ez a nyelvközösség Kr.e. 4000 körül vált szét az elõbb említett két ágra.
Legtávolabbi rokonaink a Jenyiszej vidékén élnek; a szamojéd alapnyelv ma is élõ nyelvei a nyenyec, nganaszan, enyec, szelkup/szölkup.
A finnugor nyelvek egysége Kr.e. 2000 körül szûnt meg, ekkor vándorolt szét egymástól két nagy csoport.
A finn-permi ág nyugatra indult, az ugor alapnyelvet beszélõk közössége az Urál keleti oldalán maradt.
A finn-permi alapnyelv egysége Kr.e. II. évezred közepe körül bomlott fel a permi alapnyelvre - melybe a zürjén (komi) és a votják (udmurt) nyelv tartozik -, és a finn-volgai alapnyelvre - melynek ma is élõ nyelvei a finn, az észt, a lapp, a mordvin, a cseremisz (mari), a karjalai, inkeri, vepsze, vót, lív.
Az ugor alapnyelv kettéválása Kr.e. 1000 után következett be.
Legközelebbi nyelvrokonaink a Nyugat-Szibériában maradó vogulok (manysi) és osztjákok (hanti), akik ma az Ob mentén élnek.
A magyarok pedig elindultak hosszú, ma már nehezen követhetõ útjukon nyugat felé.
A közös nyelvet beszélõ uráli nyelvcsalád szálláshelyét a nyelvészeti paleontológia segítségével lehet megállapítani.
E szerint a nyelvészeti megközelítés szerint az uráli õshaza a Középsõ- és Dél-Urál valamint az Ob folyó alsó folyása között terült el, míg a finnugor õshaza ettõl nyugatra, az Ural hegység és a Káma folyó között lehetett, teljes bizonyosságot azonban még nem tudhatunk.
Az uráli laza együttélés Kr.e. 4000 körül felbomlott.
Ekkortól beszélhetünk a finnugor együttélés korszakáról.
Az önálló magyar nyelv története elõtti korszakot elõmagyar kornak nevezzük.
A nyelvrokonság, mely a finnugor nyelvcsaládhoz kapcsol bennünket, nem jelent egyszersmind etnikai rokonságot, azonos származást.
ELÕMAGYAR KOR
A nyelv mindig megmutatja egy nép kultúráját, mûveltségét, gondolkodásmódját.
Az alapszókincs szavai, melyek a mindennapi élethez kapcsolódnak, mai nyelvünkben meghatározó szerepet töltenek be.
Finnugor eredetû szavaink száma mintegy 700.
Ezek az õsi szavak rávilágítanak a hajdani közösség életmódjára.
A vadászat és a halászat korabeli jelentõségét mutatják példaként a következõ szavak: vadász, ideg, íj, nyíl, tegez, kés, vadon, les, nyúl, róka, nyuszt, hölgy, menyét, fajd, lúd; hal, hajó, háló, fal (vesszõfonadék), keszeg, meny, ár (áradás), hab (hullám), halad (úszik), tó, víz, jó (régi kihalt folyó jelentésû szavunk, mely néhány tulajdonnévben megtalálható: pl. Sajó, Berettyó).
Az asszonyok munkájához kapcsolódó kifejezések közül említhetõk: gyökér, hagyma, héj, rügy, levél, fû, meggy (bogyó), eper, köles, kõ, kenyér, tûz, fazék, fõz, nyárs, süt...
A ló, fék, nyereg és az eb szintén elõmagyar kori.
A ház, küszöb, rak, ág szavunk egyszerû sátorfélére vagy földbe ásott kunyhóra vonatkozhat.
Az öltözködés szavai közül ilyen régre tekint vissza a bõr, varr, ujj, kebel, öv, szalag szavunk.
A mesterségek szavai: ár, fa, farag, fúr, fúró, fejsze, fen, vesszõ, fon...
A rokonságnevek jelölése rendkívül fontos lehetett: atya, anya, meny, ángy, ipa, napa, fiú, leány, férj, nõ, fél (feleség).
Mûveltségüket mutatják a számok, melyek egytõl-hatig finnugor eredetûek, de ismerhették a tizes számrendszer szavait, még a százat is.
A sorszámnevek alapnyelvi ismeretére példa az elsõ, második.
Az olvas ige számol jelentésû volt.
Jobb és bal szavunk a térbeli tájékozódásra utal, míg év, hó szavunk és az évszakokat jelölõ õsz, tél, tavasz az idõbeli tájékozódásra.
Természeti jelenségeket neveztek meg: ég, menny, csillag, éj, hajnal, jég, hõ, fagy, tó, táp, hab, ár, hegy, orom, út, por, izzik, sötét, tûz, domb.
A testrészek közül néhányat kiragadva, ugyancsak alapnyelvi: fej, haj, homlok, szem, könny, fül, ajak (oj-), torok, száj, nyelv, íny, fog, nyál, áll, váll, ujj, mell, epe, máj, lép, here, far, kéz, könyök, szár (lábszár), bõr, ín, ér, vér, szõr, háj, hólyag.
Az alapvetõ cselekvések jelölésérõl is maradtak meg e korból szavaink: áll, jön, megy, alszik, úszik, eszik, iszik, él, hal, van, kíván, lök, nyújt, szeg, szel, hajt, játszik, nevet.
Névmásaink közül finnugor eredetûek: én, te, õ, mi, ti; ki, mi; ez, az.
Zárjuk a sort a magyarok önelnevezésével, a magyar szóval.
Népnevünk elhomályosult összetétel, melynek elsõ tagja finnugor vagy ugor eredetû, valószínûleg ember jelentésû.
Második tagjának eredete vitatott.
Ha valamelyik török nyelvbõl származik, akkor jelentése férfi (-eri), ha finnugor, akkor a férfi szó második tagjával lehet azonos (finn yrkö - férfi, cseremisz erghe - fiú).
A nyelvtani rendszer még nagyon egyszerû lehetett.
Finnugor eredetûek a birtokos személyjelek, melyek a személyes névmásból alakultak ki (házam, házad, háza).
Az igeragozás egy része szintén alapnyelvi.
Az igemódok kialakulása is elkezdõdik (szegj, állná).
Nem volt valószínûleg tárgyrag, és gyakran használhattak ragtalan határozót.
A helyviszony megjelölése körülírással, határozószókkal történhetett.
Képzõink szerepe még bizonytalanabb, több, eltérõ szerepkört tölthettek be, felhasználásuk alkalmibb volt.
A jelzõ a jelzett szó elõtt, egyeztetés nélkül állt.
A számnév után egyes szám következett.
Az alany és állítmány számban még nem egyeztetett.
A névszóragozásnak egyes számú alakjai lehettek.
Névszó, ige és igenév is lehetett állítmány.
A hangrendszer szintén egyszerû lehetett, melynek elemeire legfeljebb csak következtetni tudunk adattalan kor lévén.
Bizonyosnak látszik, hogy a magánhangzók váltakozhattak egymással.
Az alapnyelv ismerte a magánhangzó-harmóniát, csak mély vagy csak magas magánhangzók voltak egy szóban.
A hangsúly valószínûleg az elsõ szótagra esett.
A szavak, a képzõk és a ragok is magánhangzóra végzõdtek.
ÕSMAGYAR KOR
Az elõmagyar kor után a nyelvtörténeti periodizációban az õsmagyar korszak következik, mely az ugor nyelvközösségtõl való szétválástól, tehát Kr.e. 1000 körültõl a Kárpát-medencei honfoglalásig tart.
Mivel nincsenek ebbõl a korszakból nyelvemlékeink, ezért ezt nyelvemléktelen kornak nevezzük.
A magyarság gyarapíthatta vándorlásai során a finnugor együttélés idejébõl örökölt szókincset és nyelvtani rendszert.
Ezt a fejlõdést segítette az idõrõl-idõre átalakuló környezet, a szomszéd népek hatása.
A kulturális hatásokat a legrugalmasabban változó szókincs gazdagodásában követhetjük nyomon.
Nagyon sok jövevényszó bizonyítja a szomszédokkal való intenzív kapcsolatot.
Az ótörök jövevényszavaink száma mintegy 300, azonban elsõsorban jellegük és nem a mennyiségük mutatja, hogy milyen széles kulturális hatást gyakorolhattak mûveltségünkre.
Az elõbbi korokhoz képest egy gyökeresen új életmód szavai ezek.
Az állattenyésztés szavai az ótörök nyelvekbõl gyarapodtak, ilyen a bika, ökör, tinó, borjú, kecske, kos, sajt, túró, gyapjú, béklyó, gyeplõ, karám, ól, disznó, ártány (ma: herélt sertés), tyúk, teve.
Szintén az ótörök nyelvekbõl kaptunk jó néhány, földmûveléshez kapcsolódó kifejezést: árpa, búza, sarló, eke, tarló, szérû, õröl, dara, gyümölcs, alma, körte, dió, komló, szõlõ, bor, borsó.
Mesterséget jelölnek az ács, szûcs, szatócs; az öltözködés szavai a köpenyeg, bársony, csat, gyöngy, gyûrû, illik, tükör.
A törvény, tolmács, tanú, béke, bér, kölcsön, gyász, boszorkány, sárkány, bûvöl, bájol a társadalmi és vallási élet fogalomtárába tartoznak.
Ótörök eredetû a testrészek közül a kar, nyak, térd, boka, gyomor, köldök, szakáll, szeplõ; néhány tulajdonságra utaló szó: kis, apró, gyenge, öreg, kék, sárga, bátor, gyáva.
A természeti környezet állat- és növényvilágát idézi az oroszlán, borz, ölyv, keselyû, turul, sólyom; som, kökény, gyertyán, kõris, üröm, gyom, torma, kökörcsin, kikerics, kóró, gyékény, csalán, kender.
Nem szomszédsági, hanem kereskedelmi kapcsolatai voltak õseinknek a perzsákkal, melyet vám és vásár szavunk bizonyít, valamint az iráni alánokkal, melyet a híd és üveg szavak mutatnak.
Ugyancsak iráni alán átvétel vért, kard, asszony (fejedelemasszony), gazdag, tehén, tej, vaj (zsiradék), nemez és tíz szavunk is.
Jövevényszavaink tanúsága szerint már a honfoglalás elõtt kapcsolatba kerül a magyarság szláv népekkel, szláv nyelvekkel.
Ekkori átvételek: Duna, görög, kerecset (ragadozó madár), lengyel, tanya, varsa, vajda.
Szókincsünk képzés és összetétel útján is bõvült.
Az elõbbit az újonnan keletkezett képzõink és képzõbokraink segítették elõ (pl. -ság, -ség, -hat, -het).
Ebben az idõben szóképzéssel alakult ki isten, fejedelem, forrás, hatalom szavunk.
A magyar hangrend nagy változáson ment keresztül, gazdagodott. Már közelebb áll a mai mássalhangzórendszerhez.
Kialakult a vegyes hangrendûség.
A nyelvtani rendszer a magyar grammatika mai állapotának alapjait kezdi mutatni, kialakulnak meghatározó sajátosságai, melyek a finnugor örökségre épülnek.
ÓMAGYAR KOR
Az ómagyar kor a magyar nyelvtörténetnek a Kárpát-medencei honfoglalással kezdõdõ periódusa, mely 1526-ig tart.
Mivel a nyelvi folyamatok hosszú idõszak alatt zajlanak le, - s jelen vizsgálatunk e korszak elején lezárul -, így ezeknek a változásoknak csupán a fejlõdési irányait érinthetjük.
Azt azonban feltétlenül meg kell jegyeznünk, hogy még a legrugalmasabban változó szókincs esetén sem lehet a változások idõpontját néhány évtizedre leszûkíteni, így óhatatlanul is több esetben az államalapítás korát követõ idõszak nyelvtörténeti jelenségeire is kell utalnunk.
A honfoglalás után a félnomád, vagyis ridegpásztor és földmûvelõ életmód folytatását láthatjuk egy új kultúra térnyerésével párhuzamosan.
A bizánci és a nyugati kereszténység hatása, az itt élõ lakosság állattenyésztõ és földmûvelõ életmódja jelentõs szellemi és anyagi mûveltségbeli fejlõdést indított meg a magyarság 11. századi történetétõl kezdve.
Ez nyelvi tekintetben leggyorsabban a magyar szókincsben mutatkozott meg.
A letelepedett magyarság szókincsére leginkább a szláv, a német és a latin nyelv hatott.
Késõbb találkozhatunk olasz, francia hatással is.
A szláv nyelvekbõl fõképpen a földmûvelésre és állattenyésztésre vonatkozó kifejezések kerültek át: gabona, rozs, szalma, borona, kasza, barázda, parlag, bab, barack, répa, birka, bárány, kakas, galamb, akol, iga, járom, széna, pásztor.
Szláv eredetûek a kádár, kovács, takács, malom, gát mesterségekhez kötõdõ fõnevek.
A házhoz kapcsolódó szavainkat szintén az itt élõ szlávoktól kaptuk: konyha, pince, ablak, kulcs, pad, asztal, ebéd.
Az egyház- és államszervezet szókincsében is sok szláv jövevényszó található: kereszt, keresztény, barát, apáca, szent, csoda, szerda, csütörtök, péntek, karácsony, császár, király, parancsol, munka.
A német nyelvbõl elsõsorban az udvari és hadi életre vonatkozó kifejezéseket vettük át: herceg, gróf, gallér, prém, páncél, rostély, gerely, ostrom, kastély, kályha, lant.
A latin nyelv óriási szerepet tölt be írásbeliségünk megszületésében mind az írás stílusa, mind megjelenítési formája tekintetében.
Elsõsorban vallási, egyházi fogalmakat és államszervezettel összefüggõ szavakat köszönhetünk neki: iskola, kolostor, pápa, angyal, sátán, plébános, apostol, korona, lajstrom.
A hangtörténeti összehasonlítás alapján elmondható, hogy az õsmagyar kor végére finnugor hangokból és hangkapcsolatokból fejlõdve mássalhangzóink száma megnövekedett.
Jövevényszavaink hangjai a magyar hangrendszerhez igazodtak.
Az ómagyar kor eleji mássalhangzók már közelebb állnak a maiakhoz.
Az ómagyar kor nyelvemlékes korszaka nyelvtörténetünknek, amellett, hogy magyar nyelvû írásbeliségrõl még nem beszélhetünk ekkor - bár rovásírással feltehetõen ebben az idõben is rövidebb-hosszabb szövegeket már megörökíthettek õseink.
Nyelvi emlékeink görög vagy latin szövegkörnyezetben megjelenõ szórványemlékek, a 12. század végétõl szövegemlékek.
IRODALOM
A SZÁJHAGYOMÁNYOZÁS EMLÉKEI
A magyar õsköltészet a múlt ködébe vész.
Írásos emlékeink nem maradtak fenn ebbõl a korszakból, csak a késõbbi, latin nyelvû mûvek õriztek meg számunkra némi információt, és a nép ajkán hagyományozódott tovább egy-egy foszlánya, motívuma pogány kori költészetünknek.
Kutatóinknak ezekbõl kell kiindulniuk, de munkájukat elõbbre viszi a rokon népek irodalmának, folklórjának vizsgálata is.
Az õsköltészet szájhagyományozó volt, a költészet hivatásos mûvelõi a pogány papok, sámánok voltak.
Erõteljesen összekapcsolódtak a zene, a tánc, a költészet, a mimikus és dramatikus mozzanatok.
A hõsök tetteit regösök énekelték meg, akik maguk szerezték és adták elõ mûveiket, regéltek (a szó jelentése: elbeszél).
A kereszténység felvétele után joculatornak, énekmondónak nevezik õket a források.
Szerepük igen fontos volt, hiszen évszázadokig õk õrizték az õsi, magyar nyelvû epikus hagyományt.
A király illetve a fõurak szolgálatában álltak, õk a "hírnév és a dicsõség kovácsai".
Énekeikbõl sokat felhasználtak a tudós krónikások is mûveikben.
A Kárpát-medencében hont foglaló õseink bizonyosan ismerték a líra és az epika õsi mûfajait.
A líra õsi típusai a rituális énekek és a munkadalok lehettek.
A szöveg valamilyen tartalmi-szerkezeti séma alapján, de kötetlenül a rögtönzésre épülhetett.
Állandósult mozzanatot jelenthettek a hangutánzó refrének, melyek a ritmust erõsítették.
A munkadalról a Szent Gellért legendából értesülhetünk, a szimfónia-anekdotából.
A sámánének létezésérõl a krónikákban olvashatunk.
Az 1061. évi pogánylázadáskor a nép mágusai istentelen verseket kiáltoztak, varázslásokat mutattak be.
A legrégibb lírai mûfaj, a siratóének, mely fejlõdéstörténetileg valószínûleg az obi-ugor korba nyúlik vissza (az obi-ugor népek folklórjában talált párhuzamok utalnak erre).
A siratás a halál utáni út zavartalanságát segíti, így az élõk nyugalmát biztosítja.
Az ének a siratottat állítja középpontba, megidézi a halottak világát, az élõk és a halottak kapcsolatát.
Az összehasonlító folklór alapján valószínû, hogy az epika õsi mûfajai rövid prózai mûvek, mesék, mondák lehettek.
A mese eredete az idõk végtelenségébe tûnik.
Legrégebbi rétege az emberiség korai idõszakából való, minden népnél megtalálható, elemei egyszerre mutatnak õsvallási és õsepikai nyomokat.
Jellemzõ motívumok: az ember azonos a nevével, ruhájával, vagyis a rész az egészet képviseli (pl. hajszál, lecseppent vér válaszol az üldözött helyett az üldözõnek - animizmus); máshol az egész világot egységes léleknek látják - a fák, növények, tárgyak lélekkel, értelemmel rendelkeznek.
A magyar mesék hõse gyakran a legkisebb fiú.
Régre nyúló szokásjogot õrzött meg a mesének e motívuma.
A legkisebb fiúnak különleges joga, hogy õ örökli az apai házat, õ választ elõször a felosztott vagyonból.
A mesehõst segíti a táltosló, aki beszélni és repülni tud, természetfeletti képességekkel rendelkezik (Tündér Ilona, Szép Miklós).
A ló õseink legkedveltebb állata, fehér lovat áldoztak isteneiknek.
A kancatej a rontás ellen véd, csodálatos ereje van.
Keleti rokonnépeinknél a halottat rontások ellen kancatejjel hintik meg.
A táltospárbaj meséinkben és hiedelemvilágunkban fontos szerepet tölt be, a honfoglalás kori sámánhit nyomait õrzi, ugyanúgy, mint a feldarabolás motívuma.
Megtalálhatjuk meséinkben a hármas világfelosztás képzetét, mely õsi motívum, az ural-altáji népek samanizmusával hozható párhuzamba.
E szerint az égboltozat nagyméretû sátor, melyet egy oszlop tart, egy világfa, égigérõ fa.
Ezen a világfán a felsõ világba lehet jutni, melyre a mesékben a mesehõs és a mitikus lények képesek.
A valóságban - hitük szerint - a sámán tette meg ezt a szimbolikus utat.
Szertartás közben révületbe esett, elrejtezett.
Eljutott a felsõbb régiókba, ahol kapcsolatot talált az istenekkel.
A világ tehát többrétegû.
Meséink tanúsága szerint felfelé egy égi ajtón, lefelé a világ lyukán lehet bejutni (Fehérlófia).
Fenn a tejtó, istenek, tündérek, lenn sárkány, ördögök élnek.
A világot üveghegyek határolják, amin túl a túlvilág van.
A mesék és a hiedelemmondák jellegzetes mitikus alakja a sárkány.
Különbözõ népek mítoszaiban megtalálható, változatos formában megjelenõ rosszindulatú démon.
Az alvilágnak vagy a felvilágnak a lakója, lehet egy vagy többfejû, sõt kígyó vagy ember alakú is.
A monda mûfajának egyik fõ jellemzõje, hogy a valóságot vegyíti a csodás elemmel.
Nyomait a középkori latin nyelvû gesták és krónikák õrizték meg, nem a szájhagyomány.
Anonymus mûve tanúsítja, hogy a nép ajkán még éltek a hõsi tettek a 12. században, a jokulátorok (énekmondók) ugyancsak a hagyományok átörökítését szolgálták.
A magyar nép eredetmondáját, a csodaszarvas-mondát Kézai Simon mûvébõl és a Képes Krónikából ismerhetjük meg.
A csodaszarvas-monda õsibb rétege a szarvasüldözés motívuma.
Már az ugor korban megvolt a szarvasüldözés eredetmítoszként, mely vogul, osztják, perzsa hagyományban is megtalálható.
Ené (Enee, Eneh, Enet, Eneth, Enek) fiai, Hunor és Magor, a testvérpár szarvast üldözve eljutnak a Meotis vidékére, amelyet megtelepedésre alkalmasnak találnak (ez a terület a Fekete-tenger északi partvidékének felel meg).
Eneh neve ünõt jelent.
Az õ és egy hím ragadozó nászából származtatták a nép õseit.
Hunor és Magor az onogur és a magyar népnév megjelenítõi.
A szarvas így a magyarság totemisztikus õsanyja.
A monda másik része a nõrablás motívuma.
A két hõs és vitézei Belár bolgár fejedelem leányait rabolva szereztek maguknak asszonyokat.
Ez a történet keletkezési idejérõl is eligazít bennünket, hiszen a honfoglalás elõtti századokban éltünk együtt a bolgárokkal és az iráni alánokkal a délorosz steppéken.
Anonymusnál és a Képes Krónikában olvashatjuk az Álmos-mondát, vagy másként Emese álmát, az Árpád-nemzetség eredetmondáját.
Árpád apja Álmos, Ügyek és Emesü gyermeke.
Emese álmot látott, mely szerint egy turul reá szállva teherbe ejtette és nemzetségének nagy jövõt jósolt.
Emese neve nõstény disznó jelentésû (emse), az õ és a turulmadár totemisztikus nászának elemeit láthatjuk ebben a mondában.
Történeti mondáink között az egyik legépebben fennmaradt, szerkezetét tekintve a legkerekebb a Fehérló-monda, melyet a Képes Krónika õrzött meg.
A honfoglalást nomád költõi hagyomány szerint szimbolikus adás-vétellel indokolja meg, így igazolván Árpád hódításainak jogosságát.
A szláv fejedelem, Szvatopluk az õ hatalmát igazoló ajándéknak hiszi a magyarok által küldött fehér lovat és lószerszámot.
A magyarok a Szvatopluktól kért és kapott füvet, vizet, földet a meghódolás szimbólumának tekintik.
A kalandozásokról szól Lehel(Lél)- és Botond-mondája. A népek harcát személyek közti küzdelemként ábrázolták drámai erõvel.
Mindkét mondát Kézai írja le (1210-1280 körül jegyezhették le), de már õ is elhatárolja magát a szóbeli hagyományoktól, miszerint Lél vezér kivégzése elõtt - "Elõttem jársz, és szolgám leszel a másvilágon" felkiáltással - a kürtjével agyoncsapta volna a német császárt.
A Botond-mondát Anonymus csak megemlíti krónikájában.
A magyarok lóháton vonultak Bizánc ellen, és megérkezve Botond bárdjával betörte a fõváros kapuját.
Az aranykapu bevágása a hadüzenet bevett korabeli jelképe volt, amellyel Botond megmutatja hatalmas erejét; majd a kistermetû magyar közvitéz megvív a görög óriással és legyõzi õt.
AZ ÍRÁSBELISÉG KEZDETEI
A kereszténység felvételével indul az írásbeliség a magyar irodalomban.
Igaz, ez nem magyar nyelvût, hanem latin nyelvût jelentett.
A latin irodalom és írás hatása a késõbbi magyar írásbeliség kialakulására nagyon jelentõs volt mind tartalmi, mind formai, mûfaji tekintetben.
A kereszténységgel Bizánc révén ismerkedtek meg õseink.
Az elsõ magyar püspökség görög alapítású, görög rítus szerint kereszteltek meg több fõemberünket.
Géza egyszerre fordult a görög és a római egyház felé.
Az egyházszervezésben és a térítésben a bencéseknek volt a legnagyobb szerepük.
Az elsõ szerzetesi közösséget 996 körül hozták létre Szent Márton hegyén, a késõbbi Pannonhalmán, melyet kolostorok sora követett.
Szent István alatt formálódtak ki a középkori kultúra kibontakozásának szervezeti keretei, a 11. században megindul az egyházi jellegû mûvészeti tevékenység.
Az írástudók az egyházi személyek vezetõ rétegébõl valók voltak.
Az alsó papság túlnyomó része legfeljebb olvasni tudott.
Az írás lassú, nehézkes munka volt, drága pergamenre vetették a sorokat, nagy értéket jelentett a kézzel írott könyv, a kódex.
A másolók munkáját nagyra értékelték.
A kolostornak könyvtára és általában könyvmásoló mûhelye (scriptorium) is volt.
A magyarországi latin irodalom indulásakor az állam és az egyház igényeit igyekezett kielégíteni.
Nagyobb része eltûnt nyomtalanul, létére csak következtetni tudunk.
Az állam megszervezésével kialakul a jogi és államtudományi irodalom: az oklevél és levél, a törvény és a királytükör.
Az okleveleket bizánci és nyugati mintára írták.
Az elsõ - másolatban - ránk maradt emléke az 1002-bõl származó, Szent István által a Szent Márton monostornak adományozott Pannonhalmi Alapítólevél.
A levél - akárcsak az oklevél - kötött formai szabályoknak felelt meg.
Ennek is lehetett jogi funkciója.
Fontos szerepük volt az igényes stílus kialakításában.
A törvények sorát Szent István dekrétumainak két könyve nyitja meg.
Az elsõ könyv uralkodásának elején büntetõtörvényekbõl állt, a magántulajdon védelmét szolgálta (megjelent 1001 körül).
A második könyvet az egyházzal kapcsolatos rendelkezései alkotják (készült 1030-1038 között).
Legrégibb fennmaradt kéziratát a 12. századi Admonti-kódex õrizte meg, mely kizárólag Szent István törvényeit tartalmazza.
A magyarországi korai irodalom legfontosabb emléke a Szent István király intelmei Imre herceghez címû államtudományi munka.
A korai középkor népszerû mûfaja a királytükör, mely morális intelmek formájában közvetíti az országlás, uralkodás tudományát.
Antik hagyományokat követve egy nagytekintélyû uralkodó saját hitvallásaként, tanításaként jelenik meg.
Keletkezési idejét behatárolja Imre halála, tehát mindenképpen 1030 elõtt keletkezhetett, feltehetõen az 1010-es évek elsõ felében.
Az Intelmek írója külföldi származású tudós egyházi ember volt, aki a mûfaj szokásos fordulatait a sajátos magyarországi viszonyokhoz alakította, így eredeti munkát hozott létre.
Tíz rövid fejezetben az uralkodó feladatait morális jelleggel részletezi. A fejezetek fele a keresztény hit és egyház iránti kötelességrõl, a vallásos erények gyakorlásáról szól.
A mû másik része az állam kormányzására vonatkozik.
A 11. század második felében jött létre latin nyelvû irodalmunk jelentõs mûfaja, a legenda.
Szent István korának személyiségeirõl több legenda keletkezett, melyek a szentté avatás elõkészítése kapcsán illetve utána készültek el.
Mór pécsi püspök az írója az elsõ Magyarországon keletkezett legendának, Zoerard-András és Benedek élettörténetének, mely röviddel 1064 után íródott.
Mór alakja feltûnik a Szent Imre legendában is.
Õ az, akit pannonhalmi szerzetessége idején hitbeli buzgalmáért Imre herceg hét csókkal tüntet ki.
Mór az elsõ magyar származású fõpapok közé tartozik.
A legendában a két remete aszketikus életét röviden, tömören, egyszerû szavakkal és tárgyilagos hangnemben mutatja be.
Adatait magától az egyik remetétõl és Fülöp, zoborhegyi apáttól kapta, akik Pannonhalmán jártukban elbeszélték azt.
Szent István nagy legendája 1077-1083 között keletkezett, ismeretlen bencés szerzetes mûve.
Országunkat itt nevezik elõször Mária országának (Regnum Marianum), érzékeltetve ezzel a pápaságtól való távolságtartást, hiszen a mennyei hierarchiában Mária Szent Péternél magasabban áll, így nem lehet Magyarország a "terra sancti Petri" (Szent Péter földje) része.
Szent István kis legendája Kálmán királysága alatt keletkezett, kiemeli István uralkodói erélyét és grammatikai tanultságát - mintegy Kálmán erényeit rávetítve.
A Hartvik püspök által írt harmadik Szent István legendában szerepel elõször a pápa általi koronaküldés, amelyet azonban Isten rendelésének tekint, hangsúlyozva ezzel a pápától való függetlenséget.
Szent Gellért nagy legendájának alapszövege 11-12. századi, a 14. századi bõvített átiratot ismerjük.
A szerzõ ismeretlen, kiforrott írói eszközök jellemzik, a püspök életét színes történetté, szinte novellává szélesíti.
Népmeséket idézõ fordulatokat találunk benne, párbeszédek, humoros, anekdotaszerû jelenetek teszik pergõvé.
Árpád-kori irodalmunk egyik legkiemelkedõbb alkotása.
A Szent Gellért kis legendát prédikáció céljára a 12. század második felében írhatták.
Szent Imre legendája 1083 után, a szentté avatást követõen készült.
A herceg fõ erényének a szüzességet tartja, példát nyújtva ezzel a megfogalmazás korának egyházi személyei számára.
A történetírás kezdetei az egyházi intézmények szervezésével kezdõdtek, elõször csak feljegyzéseket, rövid regisztrálásokat készítettek.
Az annales (évkönyv) írása 997-tõl folyt Szent Márton-hegyen (Pannonhalmán), amelyet számunkra feltételezhetõen a Pozsonyi Évkönyv õrzött meg.
Korszakunkra vonatkozóan itt találjuk meg többek között Gellért püspökké szentelésének évét is (1030).
A 11. században honosodott meg Magyarországon a gesta és a krónika mûfaja.
Anonymus (P. magister) Gesta Hungarorum címû mûve az "oly igen nemes magyar nemzet" múltját beszéli el az õshazától a kalandozások koráig, elõtérben a honfoglalással.
Regényes gestáját irodalmi alkotásnak, kevésbé történeti mûnek tekinthetjük.
Kézai Simon, IV. László udvari papja 1283 körül írta krónikáját.
Forrásként felhasználta a korábbi magyar vonatkozású gestákat és olasz, francia, német történeti jellegû mûveket is.
A magyarság õsi történetét vizsgálja, kiemelt szerepet játszik benne Kézai leleménye: a hun-magyar rokonság.
A Képes Krónika az 1360-as évekbõl maradt ránk.
Jelentõsége, hogy foglalatát alkotja a 11-14. században keletkezett, a magyarság történetét lejegyzõ mûveknek. Így alapvetõ forrása a történelem kutatóinak.
MÛVÉSZETEK
KÉPZÕMÛVÉSZET
A honfoglalás kor mûvészete
A magyar mûvészet egyik jellemzõ sajátossága többgyökerû származásunkban keresendõ: a finnugor népekkel való együttélés hatása megtalálható a ma is élõ népmûvészetben és népszokásokban, a múlt emlékeit töredékes voltában megõrzõ mitológiában és a népzenében is.
A korabeli temetkezési szokások és a ránk maradt régészeti leletek alapján ezektõl eltérõ vonásokat is megfigyelhetünk az õsmagyarság emlékei között - a nyelvében alapvetõen finnugor örökséget hordozó népesség mûveltségében, társadalmi és hadi szervezetében számos steppei jellegzetességet mutatott a kárpát-medencei honfoglalása és államalapítása idején.
A 10. század régészeti emlékei természetesen hiányosak: a szerves anyagoknak döntõ többsége elpusztult a talajban, így a kerámián és az állatcsontokon kívül szinte csak a fémtárgyak maradtak fenn.
Leggyakrabban a viseleti és használati tárgyak maradtak ránk: ruhadíszek, fegyverek, ékszerek, a temetkezési szertartás részeként a sírba kerülõ étel- és italáldozatok kellékei, a különféle edények, illetve az elhunyt mellé helyezett húsmaradványok emlékei, a különbözõ állatcsontok.
A nagyállattenyésztõ magyarság halottbúcsúztatási szokásaira jellemzõ, hogy az elhunytak tiszteletére, s túlvilági életének megkönnyítésére rituálisan feláldozták egyik hátasát.
A "kedvenc állat" húsát a halotti tor során elfogyasztották, majd bõre, koponyája, lábszára részleges lótemetkezés során került a sírba az elhunyt mellé.
A nomád világot és életmódot idézi, hogy a férfiak harci paripája és az asszonyok nászajándékának, kelengyéjének részét képezõ, gazdagon felszerszámozott lovak tükrözték gazdájuk egykori társadalmi helyzetét, a mai nap már nehezen körvonalazható jogállását is.
A magyar mûvészet egyik jellegzetessége a tarsolylemezek palmettás díszítésmódja.
A tarsoly a férfiak jobb oldalán függött az övön, és többnyire tûzszerszámokat (csiholót, kovát, taplót) tartalmazott.
A fém fedõlapot domborítással, majd poncolással (poncoló szerszámmal való beütögetéssel) munkálták meg, a hátteret gyakran aranyozással is díszítették.
A tarsolylemezek legfõbb motívuma - ugyanúgy, mint a ruházaton, a szablyán, süvegcsúcson, vagy az övvereteken is - a keretbe komponált, avagy végtelen mustraként tovaszõhetõ, dús levelû pálmavirág, a palmetta.
A nõi viseleti tárgyakon és egyéb leleteken jóval több az állatalakos ábrázolás, mely fõképpen a különféle díszkorongokon, karpereceken, sõt a lószerszámvereteken is megjelenik.
Az általános növényi motívum mellett kevés férfiakhoz kapcsolódó leleten látható állatfigura.
Ilyen például a karosi övveret turulmadara, a benepusztai nagyszíjvég ragadozó állata elnövényiesedõ végtagjaival, az állat- és madárfejes hencidai zablapálca, vagy a zempléni korong turul-ábrázolása az életfával együtt.
Ide sorolható a bécsi fejedelmi szablya egymásba gabalyodó állatpárja is.
Legismertebb emlékeink egyike a bezdédi tarsolylemezen látható állatalakos jelenet: egy kutyafejû, pávafarkú griff (szenmurv) és egy egyszarvú szárnyas állat - az iráni mitológia alakjai - veszik közre a bizánci jellegû keresztet - a korabeli szinkretikus hitélet bizonyságaként.
Leggyakrabban a turul (sas, vagy sólyomféle ragadozó) és a növényevõ patás állat, a szarvas tûnik fel a ránk maradt leleteken.
A növényi vezérmotívum, a palmetta eredete ugyanúgy iráni lehetett, mint ahogyan az állatalakok többsége is ehhez a földrajzi környezethez kapcsolható.
A fény-árnyék hatása valószínûleg textilelõzményre utal.
A honfoglalás kor gazdag nõi viseletéhez tartoztak a míves mesterségbeli tudást eláruló, és viselõjük hitvilágára is fényt vetõ aranyozott ezüst díszkorongok. Különösen szépek a csüngõs veretek, a rombusz alakú ingnyakdíszek és kaftánveretek.
A gondosan kivitelezett viseleti tárgyak nem pusztán díszítõ célzattal készültek: az elnövényesedett állat- és szellemlények védelmet nyújtottak viselõjük számára, a bemutatott állatvilág az életfával együtt a segítõ szellemek életterét ábrázolta.
A kalandozások során szerzett arany- és ezüstpénzeket, kincseket és ékszereket idehaza hamarosan beolvasztották, és az ötvösök saját jelképrendszerük, illetve megrendelõik ízlése szerint készítették belõlük különféle termékeiket.
Ehhez a pompaszeretethez nagymennyiségû nemesfémre volt szükség: a férfiak rang- és méltóságjelzõ övkészletének átlagsúlya kb. 20 dkg lehetett, ám egy-egy nõi lószerszám 1,5 kg ezüstöt is megkívánhatott, nem beszélve a hatalmat birtokló arisztokrácia vagyoni helyzetét tükrözõ fejedelmi, vezéri leletegyüttesekrõl.
A Szent István kori mûvészet
Az államalapítással és a gazdálkodás fokozatos átalakulásával lassú, de gyökeres változások következtek be.
A 10. század második felében az õsi pogány hagyományokat, szokásokat feladva igyekezett a magyarság beilleszkedni a nyugat-európai kora feudális államok közösségébe.
A népmûvészet jellegzetes vezérmotívuma, a palmettadísz meghonosodott a kõfaragásban is.
Ennek egyik legkorábbi emléke a szalagfonatos dísz megjelenése a zalavári háromhajós bazilika építészeti emlékein.
A korszakban ugyanakkor megfigyelhetõ az antik akantuszlevelek felhasználása is.
Az István által 1019-ben alapított zalavár-récéskúti monostor elõzménye egy 9. században épült keresztény templom volt, és Pécs városát is ókeresztény templomáról (Quinque martyrorum basilicae) nevezték el a középkorban (Quinque basilicae, Fünfkirchen).
Legkorábbi épületeinkre jellemzõ a bizánci típusú centrális templom és a nyugati típusú keresztelõegyházak kis rotundái (Esztergom, veszprémi Szent György kápolna, Sárospatak).
A királyi kápolnák és a nagy körtemplomok, illetve egyhajós templomok az apátságok kezén monostortemplomokká alakultak.
Hamarosan nagyméretû székesegyházak (Gyõr, Eger, Pécs, Csanád) és kisugárzó hatású apátsági templomok emelkedtek Szent Márton hegyen (a mai Pannonhalmán), Bakonybélen.
A világi építészet monumentális alkotása volt az esztergomi várhegyen Géza palotája, amely Vajk szülõhelye is lett.
István király folytatta apja építkezéseit, amellyel Esztergom a legfõbb egyházi és állami központtá vált.
A késõbbi királyi székhely Székesfehérvár, ahol a méreteiben is kiemelkedõ háromhajós bazilikát 1018 körül kezdték építeni.
A templom 60 méteres fõhajóval, kétpilléres oszlopsorral rendelkezett.
A Szûz Mária-templomot István király családi templomnak szánta, ám késõbb egyházi kiváltságokkal felruházott szakrális centrum lett.
Itt állt a királyi trónszék, itt õrizték a koronázási ékszereket is.
Kívánsága szerint 1038-ban ide temették el Istvánt - mint Hartvik püspök írta - a bazilika középsõ, fõ helyére.
Elsõ nyughelye egy római szarkofágból kialakított, ábrázolásaiban bizáncias hatást tükrözõ fehér kõkoporsó lett.
Meghatározó jelentõségû volt az adományozó (a donátor) és az alapított intézmény viszonya.
Szent István törvényben írja elõ, hogy tíz falu építsen egy templomot, melynek felszerelése a királyt illeti, míg mûködtetéséhez papot és könyveket a püspök biztosít.
Ilyen módon véglegesen elterjedt a nyugati típusú kereszténység és mûvészet hazánkban.
A korabeli mûvészet kisméretû tárgyainak legjelentõsebbje a koronázási palást.
Ez az egyetlen, épségben megõrzõdött, s bizonyosan az elsõ magyar királyi házaspárhoz, Szent Istvánhoz és Boldog Gizellához kapcsolható emlék.
Az 1031-ben készült miseruha - Magyarország földrajzi elhelyezkedéséhez hasonlóan - magába ötvözi a keleti ikonográfia és a nyugati világkép együttes megjelenését.
A korszak magyar vonatkozású ötvösmûvészetének kiemelkedõ emléke szintén István király feleségéhez fûzõdik.
Az ún. Gizella-kereszt famagra szerelt aranylapjait rekeszzománccal, igazgyöngyökkel és ékkõberakásokkal díszítették.
Fõalakja az aranyból készült Krisztus-test, lábainál Gizella királyné és édesanyja, Burgundi Izabella térdel.
A magyar királyné az 1006-ban elhunyt, a regensburgi Niedermünsterben eltemetett édesanyja síremlékére készíttette.
A korabeli kereszténység apró leletei a különbözõ bronz keresztek.
Ezek az ereklyetartók és mellkeresztek tekinthetõk nálunk az elsõ, biztosan keresztény emlékeknek a 10. századból.
A szentföldi üreges ereklyetartók 1018 után kerültek nagyobb számban hazánkba, mivel István király ekkor nyitotta meg Magyarországon keresztül a Szentföldre vezetõ jeruzsálemi zarándokutat.
A helyi készítésû dombormûves mellkeresztek elõlapján általában bizánci megformálású Krisztus látható, feje fölött kis kereszttel, a hátlapon pedig Mária, vagy a kereszt szárainak végein az adományozó orans (felemelt kézzel imádkozó) alakban.
Amíg a fentiekben történelmi személyiségekhez köthetõ tárgyakról is beszélhettünk, tallózásunk végén most egy olyan mûvészettörténeti emlékrõl essék szó, amely csupán a legendáknak köszönhetõen kapcsolható korai történetünk egyik kiemelkedõ alakjához.
A 955-ös augsburgi vereség kapcsán Anonymus és Kézai is megemlékezik krónikájában Lél kürtjérõl.
Lehel vezér legfõbb ismertetõjele - bizonyára méltóságjelvénye - a kürt volt.
A monda végül is egy remekmívû elefántcsont faragványhoz kapcsolódott, melyet ma a jászberényi Jász Múzeum õriz.
(Ez a bizánci munka egyébként nem egyedülálló - a koraközépkor emlékei között mintegy negyven ilyen jellegû elefántcsont kürt ismeretes.)
A Lehel-kürtöt elefántagyarból faragták valamikor a 9-10. század során.
A kürt valószínûleg a bizánci császárok által gyakorta rendezett cirkuszi játékok megnyitását ábrázolja.
A központi helyen lévõ, bûvös jelképbe foglalt nyitott tenyér a játékok kezdetére engedélyt adó császári kéz lehetett.
A különbözõ kürtökbõl való rituális ivás egyébként régi pusztai hagyomány.
Ezek a kürtök nemcsak hangjelzõ szerepet játszottak, hanem méltóságjelvény-ként is szolgáltak.
A népvándorlás kor fejedelmeinek színarany kürt járt, a vezérek rangját arany- illetve ezüstveretes kürt mutatta.
A Képes Krónika miniátora a magyarok bejövetelét úgy ábrázolta, hogy a központi jelenetben szereplõ Árpád fejedelem aranyozott veretes kürtöt tart a kezében, s éppen megkóstolja a Duna vizét, amivel jelképesen birtokba veszi az új haza földjét...
ZENE
Az õsi magyar zenének, akárcsak más szellemi kincseinknek, nem maradtak fenn írott nyomai.
A honfoglaló magyarság zenei hagyományainak megismerésére a kutatók elsõsorban a századunkban összegyûjtött népzenét hasonlítják össze az egykor velünk együtt élõ, vagy csupán elõdeinkkel érintkezõ népek zenei emlékeivel.
Az orosz õskrónika szerzõje, Nesztor szerint 885-ben a magyarok dalai Kijevet is meghódították.
Ekkehard az 1108 körül összeállított krónikájában pedig - több mint százötven évvel a magyarok 926-os hadjárata után, az akkor még élõ hagyományokra támaszkodva - beszámolt arról, hogy a magyarok a barátoktól magára hagyott szentgalleni kolostorban egy Heribald nevû együgyû frátert találtak.
Ostobaságát látva nagylelkûen meghagyták az életét, sõt vele együtt lakomáztak.
A pincében talált tetemes mennyiségû bor elfogyasztása után jókedvükben "elkezdtek szörnyûséges hangon isteneikhez kiáltozni".
A tolmácsuk, egy nyelvükön tudó fogoly pap a hangos mulatozást követõen Heribalddal együtt a Szent Kereszt antifónáját (Sanctifica nos - Szentelj meg minket) kezdte el rekedtes hangon énekelni, minthogy másnap - május 3-án - a Szent Kereszt ünnepe volt.
A magyarok csodálkozva hallgatták a foglyok számukra szokatlan énekét, majd ismét mulatni kezdtek, mindaddig, amíg a kémlelõk kürtjelei és kiáltásai az ellenség közeledtére fel nem hívták a figyelmüket.
A 933-as merseburgi csata leírásakor említi Liutprand cremonai püspök, hogy a pogány magyarok "huj, huj" csatakiáltással vetették rá magukat a "Kyrie eleison" (Uram, irgalmazz) fohászát éneklõ németekre.
Hasonlatos ehhez a mai obi-ugor sámánok "kaj-kaj" kiáltása, mellyel isteneikhez fordulnak.
Anonymus is megemlékezik gestájában a honalapítók mulatozásairól.
Korábban, a Kijev környéki harcokban megemlítette P. mester a harci kürtöket is.
A magyarság rituális színezetû zenéjére vetnek némi fényt az István király halála után bekövetkezett pogánylázadások leírásai: 1046-ban Vata fia János sok táltost és jósoló papot gyûjtött maga köré, akik bájoló énekeikkel hódoltak uruknak; 1060-ban pedig, amikor a Fehérvár falai mögé zárkózó I. Béla királytól a tömeg a pogány hit visszaállítását követelte, vezetõik gyalázatos carmenekkel (bûv-énekekkel) támadták a kereszténységet és a nép hangos 'úgy legyen'-ekkel helyeselt.
A kutatók kellõ óvatossággal megfogalmazott véleménye szerint népzenénk kialakulásában több stílusréteget feltételezhetünk.
Az elsõ nagyobb korszak még az ugor együttélés idõszakára tehetõ, a második a különbözõ török népekkel való évszázados együttélés során alakulhatott ki.
Archaikus formát képvisel népzenénk legrégebbi, feltehetõleg az ugor együttélés idejébõl való rétege, a diatonikus siratódallamok csoportja, mely osztják epikus énekek egyik fajtájával mutat rokonságot.
Az ilyenfajta énekekben még egybefonódott a szertartásos és az emlékezõ-emlékeztetõ, a dicsõítõ és az elhunyt hõsöket sirató jelleg, mely a késõbbiekben több mûfajra oszlott.
Emlékeztetõ része az õsök tetteit elbeszélõ mûfajokban folytatódott, dicsõítõ hangjai a himnikus mûvekben, a szellemüket megidézõ szerepe pedig a siratókban élt tovább.
Jellemzõ rájuk a szólisztikus recitativo, vagyis a félig beszélt, félig énekelt elõadásmód.
A pentaton siratóstílus legismertebb strófás leszármazottja a nagy hegyi tolvaj balladája, a "Szivárvány havasán felnõtt rozmaringszál", a diatonikus stílusé pedig a "Katona vagyok én, ország õrizõje", vagy változata, a "Szörnyû nagy romlásra készül Pannónia".
Amíg a siratóénekek (finn)ugor hatáshoz köthetõk, a kvintváltó pentaton dallamok megjelenése zenei hagyományunkban a török nyelvû népekkel való sok évszázados együttéléssel magyarázható.
Nagyobb szerepet kapott bennük már a mai értelemben vett zenei szépség és érzelemkifejezés.
Legismertebb példa a Somogy megyei "Leszállott a páva" címû népdal.
Talán a honfoglalás és az államalapítás koráig vezethetõk vissza azok a természethez kapcsolódó ünnepkörök is, melyek zenei anyaga máig megõrzõdött a nép körében.
A regölés, a regös-énekek a téli napforduló ünnepének emlékei; maga a regös-refrén azonban a bizánci rituális refrénformulákban találja zenei megfelelõjét.
A nyári napfordulóhoz kötõdõ Szent Iván-éji énekek és az egyéb tavaszi népszokások zenei elemei is az európai agrárkultúrák, Bizánc és a szláv népek hatásainak beépülését jelzik.
A regösök eredetileg a pogány kori hõsénekek elõadói voltak a fejedelmek környezetében; különálló településeik létérõl okleveles hely- és személynevek tanúskodnak.
A mai népi regölés elõadói lármás hatású hangszerekkel kísérik éneküket - furulya, köcsögduda, láncosbot, regössíp alkalmazásával.
A gyermekdalok egy részében a természetmágia zenei emlékei õrzõdtek meg.
A ráolvasásszerû, bájoló-bûvölõ bölcsõ-, altató- és csucsujgató dalok a ringatáshoz igazodnak, egyszerû dallamúak, szinte dallam nélküliek is lehetnek.
Szintén õsi eredetre utalnak az erõsen ritmikus kiolvasók, kiszámolók és mondókák.
A kereszténység felvételével döntõ fordulat következett be a magyar zenekultúrában: az új hittel együtt mindaz a kulturális örökség és dallamrepertoár átkerült pannon földre, ami az ezredforduló körül az európai keresztény gondolkodásnak már közkincse volt.
Ugyanilyen fontos, hogy kiépült az az intézményhálózat, ami e szellemi javak életben tartását, folyamatos mûvelését és átörökítését lehetõvé tette.
A kolostori és plébániai, valamint káptalani iskolák idehaza is az írásbeliség, a tudomány és a zene terjesztõivé váltak, s a nyugati keresztény kultúrának szinte egyedüli letéteményesei egészen a 12. századig, az elsõ európai egyetemek megjelenéséig - sõt azon túl is, a középkor végéig.
Az iskolai oktatásnak két alappillére volt: a grammatika és a musica.
A középkori magyar iskolában a gyermekek akár napi 2-3 órát is nyilvánosan énekeltek a templomi misén, vesperáson (népi elnevezése szerint: vecsernyén).
Mind az énekelt anyag, mind az egységes liturgikus keret az európai keresztény közösséghez kapcsolta Magyarországot, ám lassanként kirajzolódott a nyugatitól eltérõ magyar gregoriánum arculata is.
A gregorián repertoárt a közép-európai, ún. pentatonizáló változat-rendszerben vettük át, ami a nyugat- és dél-európai diaton változattól eltérõen a dallamrajz karakterisztikusabb voltában és a pentaton fordulatok kedvelésében fejezõdött ki.
Adatokkal bizonyítható, hogy 1028 körül egy Arnoldus nevû regensburgi szerzetes érkezett Esztergomba apátja megbízásával, és ott Anasztáz érsekkel közösen a régi írások, dokumentumok alapján új éneksorozatot készített a regensburgi patrónus, Szent Emmerán tiszteletére.
A szent emléknapján már ezeket énekelte a katedrális kórusa, elhagyva a régi tételeket.
Hasonló alkotásokra fõként a helyi szentek felvirágzó kultusza bátoríthatta a zenészeket.
Magyarországon is már a kezdetektõl fogva helyi jelentõségû tételekkel bõvült a gregorián törzsanyag.
Az elsõ, biztosan hazai eredetû ciklus az István király szentté avatására - valószínûleg Fehérváron - készült antifona és responzórium-sorozat volt, amely rímes prózára komponált újgregorián stílusú dallamokat foglalt magába.
Legjelentõsebb tételét így fordítja le a középkor végi Érdy-kódex: "Idvezlégy bódog szent István király, te népednek nemes reménysége..."
Késõbb a többi magyar szent, így pld. Imre és László tiszteletére is készültek verses zsolozsmák.
Valószínûleg még István uralkodása alatt, éppen az állam- és egyházszervezõi munkával kapcsolatban történt az elsõ liturgikus-zenei rendezés is, amely érintette egyrészt a repertoárt, másrészt a szertartás - fõként a zsolozsma - szerkezetét, végül a dallamvariánsokat, vagyis hogy mit, milyen sorrendben és milyen melódiaváltozat szerint énekeljenek.
Ugyancsak a hazai gregoriánum azonosságjelzõje - a német neumaírást és a francia-olasz orientációt ötvözõ - magyar kottaírás megszületése is, aminek elsõ olvasható példái a Pray-kódexben láthatók.
A fejedelmi udvarban ugyanebben az idõben még síposok és dobosok is szolgáltak, akik csoportosan letelepítve a környezõ falvakban laktak - hozzájuk tartoztak a regösök is.
A latin (nyugati keresztény) zeneiség mellett - mindenekelõtt - a népszokásokban tovább éltek a pogány kori énekek, melyekrõl Thuróczy krónikájában olvashatunk.
TÁNC
Tánckultúránk korai történetét illetõen - megfelelõ források hiányában - egyelõre csak sejthetjük, hogy a honfoglalást megelõzõ és közvetlenül az azt követõ idõszakban hogyan táncoltak a Kárpát-medencében élõ népek.
A rendelkezésre álló gyér történeti források és a mai európai népek táncfolklórjának összehasonlító vizsgálata alapján Európában három nagy táncrégió különböztethetõ meg:
1. délkelet-európai régió, ahol az uralkodó táncfajta a lánc-, illetve körtánc, és a táncalkotás csoportos módon, félig kötötten történik,
2. kelet-európai, ahol az egyéni, kötetlen, szóló improvizatív táncok uralkodnak,
3. nyugat-európai, ahol a teljesen kötött csoportos térformációs páros táncok (kadrillok és kontra táncok) alkotják a tánckészlet gerincét.
A tánctörténeti emlékek, fõleg a nagyszámú nyugat-európai forrás alapján kiderült, hogy e három régió tulajdonképpen az európai tánckultúra történeti fejlõdésének három szakaszát képviseli.
Az európai kulturális változásoktól hosszú idõn keresztül elzárt balkáni népek a középkori csoportos lánc-körtáncokat örökítették tovább napjainkig.
A kelet-európai népek (köztük a magyarok is) a középkor végén, és az újkor elején divatossá vált reneszánsz szerelmi páros táncokat õrzik, a nyugat-európai népek pedig a 18. században elterjedt kadrillok és kontratáncok õrzõi.
Ebben a tágabb történeti, földrajzi és társadalmi keretben vizsgálva a magyar néptánchagyománynak egy régebbi és egy újabb történeti rétegét sikerült elkülöníteni, melyek határozottan különböznek egymástól formai, funkcionális és zenei tekintetben is.
A régi stílusréteg táncai feltûnõ egyezéseket mutatnak a környezõ kárpát-medencei népek egykori táncaival.
A régi és az új történeti réteg határán álló körtáncaink fõleg délkelet-európai és régi középkori kapcsolatokat mutatnak.
E szélesebb keretben szemlélve honfoglalás kori forrásainkat, úgy látszik, hogy kultúránkban a kétarcúság jelei már akkor megmutatkoztak.
A szentgalleni kaland leírásában és Anonymus Gesta Hungarorumában említett harci játékok, énekek és mulatozások sorában a táncok a keleti történeti és folklór párhuzamokhoz hasonlóan differenciálatlan formában fordulnak elõ.
A 10-11. századból ránk maradt mûvészi tárgyak ábrázolásai, mint a Lehel-kürt jokulátorai és Konsztantinosz Monomachos bizánci császár koronáján látható Mirjam-táncok a középkori magyar tánckultúrának egy másik dimenzióját mutatják.
Arról tanúskodnak, hogy a dinasztikus kapcsolatok révén Európa távolabbi részeirõl hogyan kerülnek Magyarországra a kultúra (többek között a tánckultúra) ottani elemei.
HITVILÁG
A POGÁNY MAGYAROK HITVILÁGA
A magyarok hitvilága elsõsorban a honfoglalás kori mûvészetbõl és a néprajzi adatokból ismerhetõ meg: néphit, népszokások, archaikus népi imák, ráolvasások, népmesék, mondák, gyerekjátékok, fafaragás, hímzés alapján, de történeti források, boszorkányperek, hiedelemtörténetek és nem utolsó sorban a régészeti megfigyelések is segítik a rekonstruálását.
A honfoglaló magyarok vallása - amellett, hogy történetük során megismerték a monoteisztikus (keresztény, zsidó, mohamedán) vallásokat is - mindenek elõtt és alapvetõen a samanizmus volt, amely rendkívül összetett hitvilág.
A sámán feladatköre a gazdasági-társadalmi fejlettség szerint, illetve területenként is igen változó lehetett.
A magyarság sámánjaira, a táltosokra vonatkozó jelenkori hiedelmekbõl (révülés, foggal születés, egymással való viaskodás) sokat megtalálunk a szibériai népeknél is.
E vallás emlékei nagyon töredékesek, és leginkább a halottak kultuszára vonatkoznak.
A régészeti hagyatékból ismert a lóáldozás és a lovas temetkezés szokása.
Ezt erõsítik meg az írott források is, mint a fehérló-áldozat, a kancatej-ivás vagy a vérszerzõdés, amely a legnagyobb áldozat, az életerõ jelképe az idegen népek között a rokonság elnyerése céljából.
A hitvilágot a túlvilági élet hite alapozta meg.
A sírokat a lakóhelyhez képest vízen túlra helyezték, általában lábbal kelet felé tájolva.
Az elhunytat mindennapi használati tárgyakkal, rangjelzõ mellékletekkel látták el.
Az ezeken lévõ díszítõ motívumok jelentéssel bírtak, viselõjüknek a közösségben elfoglalt helyét mutatták.
Az állatalakos ábrázolás a totemizmusról tanúskodik, ami kapcsolatot feltételez az állatõsökkel.
A totemizmus fontos tényezõje lehetett az õsi vallásnak, meglétére utalnak a származásmítoszok: a turul- és csodaszarvas-mondák és talán a késõbbi állatábrázolású címerek is.
A növényi ornamentika, stilizált életfa a világmindenségrõl, a világképrõl beszél.
Hitvilágunkban közös vonások találhatók a finnugor világképpel. Alapja a samanizmus és a háromrégiós világkép, amit az életfa köt össze:
A felsõ régió az istenek, bolygók (Nap, Hold), csillagok (középpontban a Sarkcsillaggal), a jó lelkek világa a mennyországnak, a fényesség birodalmának a helye.
Fõ alakja a demiurgosz, a világteremtõ isten.
A középsõ világ az emberek, valamint az emberek körén kívül élõ természetfeletti lények (hiedelemlények, boszorkány, markoláb, táltos), szellemek, kísértetek és a betegségdémonok, erdei és vízi hiedelemlények tere.
A középsõ régióban ered az életfa (világfa).
Ágai - mint a világ tengelye - tartják a sátorszerû lyukas égboltot, ebbõl származnak a csillagok.
Az életfa lombkoronája hét (kilenc) szintû.
A fa gyökérvilága a felsõ világ ellentéteként az alsó régióba nyúlik.
Az alvilág, a pokol, a hideg és sötét, a síron túli - mindig a gonosz, az ördög és a rossz szellemek élettere.
Ugyanúgy hét (kilenc) szintû, mint a felsõ világ.
Újkori népi hiedelem, ami visszautal az õsvallásra, hogy közönséges ember csak hírét hallhatja az életfának.
Az lelheti csak meg, aki fölösleges csonttal született és hét éves koráig nem vett szájába tejen kívül más ételt.
Ez az ember a táltos, a sámán, aki születésétõl kezdve elhivatott a feladatára.
Beavatásának két jelentõs mozzanata van: egyrészt a szellemeknek való bemutatkozás, azaz az élet fáját jelképezõ sámánfa megmászása; másrészt a szellemek megitatása, azaz a leölt állatok vérének elfogyasztása.
Szellemkapcsolatai révén tanácsot ad, megfejti az álmokat, közvetít élõ és holt között, gyógyít, ráolvasással elûzheti a rontót, megkeresheti és visszahozhatja az eltévedt lelkeket.
Táltosok irányítják az állatáldozásokat, õk tudakolják meg a haragvó õs dühének okát, kiengesztelésének módját.
Ott találjuk õket a termékenységi szertartásoknál is.
Az õsök kultuszából fejlõdött ki az istenkirályság hite is, mely szerint az istenek az élõ, evilági fejedelem régen elhalt õsei.
E kultusz kialakulása a magyarság körében talán Álmos fejedelem idejében kezdõdhetett, amire épp az õ meggyilkolásának emléke utalhat.
Ekkor keletkezhetett a Turul-monda is, amely jelzi, hogy a turul-õstõl dicsõ uralkodók származnak majd.
A 9. század elején a Don alsó folyásának területén tartózkodó magyarok érintkezésbe kerültek az alán-bolgár kultúrával, kereskedtek az arabokkal, perzsákkal, bizánciakkal, kalandoztak frank tartományokban, megadóztatták a környezõ szláv vidékek lakóit.
Ez a terület akkor a nagy világvallások ütközési zónája volt: a kazárok zsidó tanokat vallottak, az iráni mohamedánok és a bizánci kereszténység hívei is kapcsolatba kerültek a magyarsággal.
Ennek ellenére a magyarok Bölcs Leó és a mohamedán források egybehangzó tanúbizonysága szerint a 9. század végén is még egyértelmûen pogányok voltak.
A pogány hitvilág a kereszténység felvétele után fokozatosan háttérbe szorult.
Az egykori világkép, az összetartó hõsökbe vetett hit megbomlott, és más formában - így a hiedelmekben, mondókákban, mesemotívumokban, rituális énekekben - élt tovább.
Mitologikus elképzeléseit folklórjában õrizte meg a nép.
Vallásuk - éppúgy, mint a gazdasági és a társadalmi szerkezet - gyökeres átalakuláson ment keresztül a 10. században.
A KERESZTÉNYSÉG KEZDETEI
A keresztény térítés számottevõ méretekben akkor kezdõdhetett el, amikor Bulcsú és Gyula vezérek a 10. század közepén Bizáncban megkeresztelkedtek.
Gyula hazatérve magával hozta Hierotheost, a jámboréletû szerzetest, akit a bizánci pátriárka püspökké szentelt.
Megindult a szervezett hittérítés, amely új lendületet kapott, amikor Gyula lánya, Sarolt férjhez ment Géza fejedelemhez.
Géza felismerte, hogy a magyarságnak a békepolitika útjára kell lépnie: véget kell vetnie a déli irányú kalandozásoknak, mert különben a magyarságot elõbb-utóbb összeroppantják a nála erõsebb szomszédos hatalmak.
A békére való törekvés volt mindvégig Géza külpolitikájának legfõbb vonása. Mivel Bizánc fenyegetõ magatartása konkrét veszélyt jelentett, Géza - hogy megszilárdítsa a törzsszövetség helyzetét - nyugat felé nyitott.
972 tavaszán elküldte követeit I. Ottó császárhoz, többek közt azért, hogy megtudja, támogatja-e a pogány magyarok keresztény hitre térítését.
A császár igent mondott, s a választ hozó magyar követekkel együtt érkezett Magyarországra Brúnó szentgalleni szerzetes is, akit a mainzi érsek - a császár közbenjárására - a magyarok térítõ püspökévé szentelt fel.
972 õszén Brúnó társaival együtt megkezdte a magyarok térítését, õ keresztelte meg Géza fejedelmet is.
Brúnó rövid idõ alatt a magyarok nagy tömegeit térítette meg azokkal a szerzetesekkel együtt, akiket Piligrim passaui püspök bocsátott a rendelkezésére.
Egy 973-974 táján VI. Benedek pápának küldött levelébõl kiderül, hogy már ötezer jeles származású nõ és férfi lett keresztény.
E levélben szó esik arról is, hogy Magyarországon megindult a templomépítés.
Géza a székhelyéül választott Esztergomban nemcsak várat, hanem kápolnát is emeltetett a fejedelmi család számára.
A templomot István elsõ vértanú tiszteletére építették.
Szentgalleni Brúnó és köre elsõsorban Szent Gál (Gallus), Szent Gallen megalapítója és a Pannoniában, Savaria környékén a 4. század elején született Szent Márton toursi püspök kultuszát terjesztette.
Ennek emléke a magyarországi Szentgál helynevekben és a Szent Márton hegyi (pannonhalmi) bencés apátság patrociniumában is tükrözõdött.
Géza halála után unokaöccse, Koppány herceg bejelentette igényét a nagyfejedelmi trónra.
A hagyományos öröklési elv alapján követelhette magának az Árpádok törzsének vezetõ tisztét és a nagyfejedelmi méltóságot.
A pogány levirátus szokásának megfelelõen feleségül akarta venni Géza özvegyét.
Nem volt hajlandó tudomásul venni azt, hogy családját a keresztény vallás elsõszülöttségi elve, a primogenitúra alapján félreállítsák a fejedelmi hatalomból.
Ezért még István nagyfejedelemmé avatása elõtt fegyvert fogott, és tömegesen csatlakoztak hozzá a közszabadok is.
Koppány és István harca a magyarság további sorsát volt hivatva eldönteni.
A lázadók a régi rendet képviselték; a törzsi autonómia, az õsi szabadságjogok és a pogány vallás mellett fogtak fegyvert.
Koppány seregével Veszprém alá vonult, István pedig esztergomi várából indult a leverésükre.
István Koppány fölötti gyõzelmével meghiúsult az a kísérlet, amely a magyarországi fejlõdést le akarta téríteni arról az útról, amelyen Géza elindult.
Az utolsó nagyfejedelem és utódja, István király sem a térítésben, sem a pogányok megfékezésében nem boldogult volna külföldi szerzetesek, papok és lovagok nélkül.
Lényegesen megváltozott a térítõ tevékenység helyzete 1000-ben, amikor II. Szilveszter pápa koronát és apostoli áldását küldte Istvánnak.
Az esztergomi királykoronázás aktusával Magyarország belépett az európai keresztény népek közösségébe.
István megnyitotta kapuit minden igehirdetõ elõtt.
Az elsõ fõpapok valamennyien külföldrõl érkeztek, és István felesége, Gizella is jelentõs szerepet töltött be a kereszténység terjesztésében.
A fiatal magyar király állandó jellegû magyar egyházszervezet kiépítésébe fogott: pécsi, gyõri és veszprémi székhellyel Pannóniát három püspökségre osztotta; föléjük helyezte az esztergomi érsekséget.
Az Aba nemzetség szállásterületén hozták létre az egri egyházmegyét, majd a keleti területek térítése érdekében a kalocsai érsekséget még 1015 elõtt.
Az ország nyugati vidékein sorra alakultak a kolostorok: 996-ban Szent Márton hegyén, a mai Pannonhalmán, 1015 körül Pécsváradon, 1019-ben Zalaváron és Zoboron, 1020 körül Bakonybélben.
Az utolsó, István által alapított egyházmegye a csanádi püspökség volt, amelynek élén Gellért, a velencei származású, nagy tudású bencés teológus állt.
István király egyházszervezõ munkáját rendkívüli körültekintéssel végezte.
Ezt bizonyítja, hogy a hazánkba került Zoerard-Andrást és Benedeket Nyitra vidékére küldte; Gellértet pedig az ország déli részeire, ahol a kereszténység már régebben gyökeret eresztett.
A 10-12. században Magyarországon a görög egyház missziós és pasztorális tevékenységét a magyarul tudó szláv szerzetesek és világi papok végezték.
Az egyházszervezés munkája befejezõdött, ám a kereszténységet fenyegetõ veszélyek ezzel még nem múltak el.
Fémjelezte ezt az öregedõ István király elleni merénylet; majd azt követõen Vazul félreállítása és fiainak számûzése; továbbá a trónutód, Orseolo Péter ellen szõtt összeesküvések sora.
TERMÉSZET- ÉS GAZDASÁGFÖLDRAJZ
A Kárpát-medencében létrejött történeti Magyarország fõbb tájegységei: Dunántúl, Alföld, Tiszántúl, Északi-középhegység és Erdély.
A földrajzi viszonyok lényegében õsidõk óta változatlanok maradtak, csupán a földfelszín változásai jelentenek kivételt: az ókori településeknél 3-6 m-es, a középkoriaknál 1-2 m-es feltöltõdéssel lehet számolni.
Az Alföldi síkságot a középkorban a jelenleginél jóval több vízjárta vidék szabdalta.
A történelmi források szerint a magyarok 837 körül átkeltek a Dnyeperen, és már 860 elõtt elfoglalták az etelközi steppe vidékét.
A honfoglalásra kihatott a különösen fagyos 892-893-as tél, melyet még a keleti frank évkönyvek is feljegyeztek.
A Kárpát-medencei magyar honfoglalás után szintén száraz idõszak köszöntött be, amely az ezredfordulóra enyhülni kezdett.
A magyarság betelepülése a Keleti- és a Déli-Kárpátokon át, az Uzsoki-hágó, Vereckei-hágó, Tatár-hágó, Radnai-hágó, Borgói-hágó, Békás-szoros, Ojtozi-szoros és a Bodzai-szoros útvonalain keresztül történhetett.
A Kárpát-medence õsnövényzetét pollenanalízissel lehet rekonstruálni.
A kiterjedt mezõgazdasági mûvelés és a nagyobb mérvû erdõirtás hatása csak a kései középkortól mutatkozott meg.
A növényzeti övek az Alföldrõl a Kárpátok irányában hasonlóak, mint Ukrajnától északkelet felé: száraz steppe, bozótos füves steppe, erdõs steppe, lombos erdõk majd fenyvesek követik egymást - ez megkönnyítette a nagy létszámú népesség áttelepedésének nehézségekkel járó folyamatát.
Az árterek jellegzetes növényei: a fûz- és nyárfaligetek, a szil, a kõris, a kocsányostölgy, a magastéri szálerdõk, hínáros nádas mocsarak, tõzeges lápok.
Szikes területet keveset találtak.
Ezek a növénytársulások egészen a 18. századig lényegében érintetlenek maradtak.
A vadban gazdag tölgyesek kitûnõ makkoltató helyeket jelentettek.
A késõbbiekben egyre nagyobb teret kapó irtásokkal dús füvû réteket és legelõket nyertek.
A növényzet következõ szintje az erdõs pusztai tatárjuharos-lösztölgyesek területe. A Duna-Tisza közén lévõ homokon pusztai és gyöngyvirágos tölgyesek jelentek meg.
Mûvelésre a termékeny löszös hátak feketeföld-gyepeit, õsi pusztáit törték föl.
A 250 m-es magassági szint fölött a dombsági zárt tölgyesek, a cseres kocsánytalan tölgy és a nyírfák élettere húzódik.
A hegyvidéken a zárt gyertyános tölgyes-bükkös erdõ, magasabban a jegenyefenyves-bükkös zóna található, amit a honfoglaló magyarok már nem szálltak meg.
A Kárpát-medencében 895-900 között hont foglaló magyar nép immár ezeregyszáz esztendeje alkot szuverén államot, éli saját történetét.
Magyarország belsõ elnevezése (pl. Magoria, Magor, Magerorzag alakban) csakis hazai keltezésû forrásokban található.
Külföldön elõforduló megnevezéseink többsége az onogur népnévbõl származtatható, mint Hungaria, Hongrie, Hungerlandt, Ongaria, Ongrie, Ungaria, Ungern, Ungheria, Ungria, Ungrie, Vngern Land, Unkuriya.
Némelykor - a kora középkorban természetes módon - a területtel egykor valamilyen kapcsolatban lévõ korábbi államalakulatok nevével illették: pl. Avaria, Celtica, Hunia, Pannonia, Scithia, Turkia ...
Középkori határaink a 11-12. század fordulója táján állandósultak: az Alpok keleti nyúlványai, a Lajta és a Morva folyók, az Északi-, Keleti- és a Déli-Kárpátok, a Duna és a Száva folyók ölelték körbe.
A vidék földrajzi adottságai igen kedvezõek.
Gazdag bõvizû, hajózásra is alkalmas folyókban.
A felszín erõsen tagolt, hatalmas puszták, mocsarak, dombok, hegyek és medencék váltják egymást.
Az ország éghajlatában kontinentális és mediterrán hatások keverednek.
Növény- és állatvilága ennek hatására nagyon eltérõ.
Sík vidékeit ligetek, erdõk, puszták, a hegységeket és dombvidékeket óriási erdõségek, a magasabb régiókat havasi növények borították.
Halban, vadban bõvelkedett (köztük ritka vagy kihalt fajokban: viza, kecsege, medve, farkas, bölény, zerge), madárvilága változatos.
Az ország gazdag volt ásványkincsekben.
Nemes- és színesfémeket a felsõ- és alsó-magyarországi bányavárosokban, a Keleti-Kárpátok és Erdély ércbányáiban termeltek.
Vasat a Gömöri-érchegységben bányásztak, sót a tordai, vízaknai és máramarosi sótelepeken fejtettek.
A kialakuló magyar állam két nagy kultúrkör metszéspontjában, a nyugati rítusú latin és a keleti rítusú görög kereszténység találkozásánál helyezkedett el.
A Magyar Királyságra a nyugati minta hatott erõteljesebben, keleti határa egyben a nyugati kereszténység határát is jelenti.
Államberendezkedésünk, kultúránk, latin betûs írásunk is ezt a hatást bizonyítja.
Az országban mindig is - már létrejöttétõl kezdve - különbözõ etnikumú népek éltek, ezt elsõ királyunk, Szent István vállalta, pártfogolta és utódaira támogatandó örökségül hagyta.
Az elsõ ezredfordulón létrejött Magyar Királyság az európai középkor szerves fejlõdésének, a korai feudalizmus kialakulásának és megszilárdulásának terméke.
Az ország gazdasága az akkori fejlettségi szintnek megfelelõen természeti gazdálkodás, amely alapvetõen az önellátásra épült.
Noha már létezett ebben a korszakban is árutermelés és pénzforgalom, valamint az ezekbõl következõ belföldi és külkereskedelem - a mezõgazdasági és kézmûipari tevékenység szétválása nem valósult meg teljes mértékben.
ÉLETMÓD
GAZDÁLKODÁS
A magyarság õsi életmódjának és gazdálkodásának jellemzése a rendelkezésre álló források töredékes volta miatt nehéz feladat.
A honfoglalás kori gazdálkodás összetettségére jellemzõ, hogy nem csupán nomád pásztorkodásból állt, hanem a vadászat, halászat és nem utolsó sorban a földmûvelés is szerves részét képezte.
Állattenyésztés
Az ásatásokon elõkerült csontleletek tanúsága szerint a honfoglaló magyarok állattartása sokrétû, fajokban gazdag lehetett: összesen tíz háziállatfaj (ló, szarvasmarha, juh, kecske, sertés, teve, kutya, tyúk, lúd és réce) maradványai kerültek elõ a sírokból.
Feltehetõen még további két faj, a szamár és a macska is a magyarok által hasznosított állatok körébe tartozott.
Háziállat-állományukban az európai fajták mellett a magukkal hozott állatok (tarpán ló, õsracka, teve, bivaly) is fellelhetõk, valamennyien szilajtartásúak, s éppen ezért edzettek, ellenállóak.
A szabad természet minden megpróbáltatását jól tûrõ lófajtáink nem igényelték az istállózást, bár a télre való takarmányozást is alkalmazták.
Pogány szokás szerint elõdeink az áldozatok bemutatásakor és a temetési szertartás során lóhúst is fogyasztottak, de nyershúsevésrõl nincs adatunk.
Egy széles körben elterjedt téves hiedelem szerint a magyarok nyereg alatt puhított húst ettek.
Ennek eredete az a közép-ázsiai lovasnépeknél még ma is meglévõ szokás lehet, hogy a nyereg alá nyers húst tesznek, amivel a kemény faváztól feltört lovak hátát gyógyítják.
A mendemonda tehát abból a szempontból értékes adat, amennyiben az õsrégi állatgyógyításra vonatkoztatható.
A honfoglaló magyarok lovai tarpán származásúak.
A lóállomány zömét az egységes keleti típus alkotta, de voltak alacsonyabb nyugati típusú és magas iráni lovaik is.
Nem a külsejüket tartották fontosnak, hanem a jó fizikai tulajdonságukat.
A lótartásra a ridegtartás a jellemzõ.
A 20-25 fõs ménes 5-6 kancából, néhány csõdörbõl és a csikókból állt.
A ménest télen-nyáron szállásuktól távolabb, a mindennap használt lovaikat a szállás mellett legeltették.
A csikókat már kétéves korukban lovagolni kezdték, a kancatejbõl pedig kumiszt készítettek.
A ménesszerû illetve istállózó tartásmód a lótartást jelentõsen megváltoztatta.
A magyar lovak külföldön egyre keresettebbek lettek, s megkezdõdött tömeges felvásárlásuk.
Szarvasmarháink eredetileg szintén szilaj állatok voltak, a gulya kint élt a szabadban.
A 10-11. századi csontleletek alapján a rövid szarvú marha marmagassága csupán 1 m körüli lehetett.
A régészeti emlékanyagban is egyedülálló honfoglalás kori ezüst övveret Tiszaeszlár-Bashalomról ilyen szarvasmarhát ábrázol szinte realisztikus megfogalmazásban.
Az ökörcsont leletek arra utalnak, hogy a hús- és tejhasznosítás mellett igásállatként is hasznosították.
A nomadizmus harmadik jellegzetes állatfajtája a juh.
Honfoglalóinkkal a vízszintesen álló, széles ívekben csavarodott szarvú juh jelent meg, melynek nõstényei olykor szarvatlanok voltak.
A juh univerzális haszonállat, szinte minden porcikája hasznosítható: gyapja elsõrangú alapanyag a nemez, bõre pedig a ruházat számára.
A pásztorember étkezésében a szarvasmarha után a juh húsa következett fontossági sorrendben.
A kecske honfoglalás kori tartására aránylag kevés számú régészeti lelet utal - a juhcsontoktól elsõsorban a koponyája, fõleg a szarvcsapjai különböztetik meg.
A sertés ekkor még lényegesen kisebb jelentõségû volt eleink táplálkozásában.
A borjú nagyságú, vörös színû állatot szintén keletrõl hozták magukkal - már az etelközi letelepedett életmód bizonyos fokának bizonyítékaként.
Ez a fajta egyenes leszármazottja a vaddisznónak, ma is csíkos malacot vet.
Nemcsak a Képes Krónika ábrázolásai örökítették meg a magyarság agárszerû vadászkutyáit, hanem honfoglalás kori régészeti leletek is bizonyságul szolgálnak létezésükre: a Zalavárott talált egyedét például szemmelverés ellen kék gyönggyel a nyakában temették el.
Nagy valószínûséggel a kuvasz is korabeli fajta, amely hajdan nagyvadra való volt, erre bátorsága és ereje tette alkalmassá.
Ilyen kutyák a steppei övben Mongóliától a Kárpát-medencéig mindenütt elõfordulnak.
Solymászatkor kopót, s az okos, engedelmes vizslákat, agarakat alkalmazták.
Honfoglalóink tyúkja vörösesbarna, fogolyszerû tollazatú lehetett, hasonlított az aprótermetû parlagi tyúkhoz.
Súlya elérhette a háromnegyed kg-ot, tojása a mai tyúktojás nagyságának mintegy a fele.
Az Alföldön szelídítették meg a parlagi ludat, a vad tõkésruca tojásaiból pedig a kacsákat.
Õseink Kárpát-medencébe vezetõ útvonalának déli szegélyén mindenütt élt a teve, így feltétlenül ismerhették - bár ennek az állatnak a csontja eddig még nem került elõ bizonyosan honfoglalás kori lelõhelyrõl.
A Képes Krónika ábrázolása természetesen nem perdöntõ az átvétel idõpontjának kérdésében.
Csak annyi bizonyos, hogy III. Béla király 1189-ben adományozott Barbarossa Frigyes kereszteseinek három tevét.
Vadászat
A vadászatnak sajátos jelentõsége volt az állattartó nomádok életében, mivel ez nemcsak az élelemszerzést, hanem a szórakozást is jelentette, s egyúttal az állandó katonai gyakorlatozást is szolgálta.
Legkedveltebb formája a solymászás.
A sólymos és íjas vadászaton kívül a prémes állatokat csapdákkal, tõrökkel, hurokkal, kelepcékkel, veremásással ejtették el.
Halászat
A nomád életben a tél a halászás ideje.
Télire a nomád pásztor állataival a völgyekbe, fõként a nagyobb folyók partjaihoz vonult, s ezt az idõt használta fel, hogy téli élelmiszerkészletét halak fogásával kiegészítse.
A halászat legõsibb módja a rekesztõ halászat, de eleink ismerték a varsát, a hálót, a szigonyt és a horgot is.
Földmûvelés és gyûjtögetés
A földmûveléssel már a délorosz steppén megismerkedtek a magyarok õsei.
A magokat egyszerûen a felszántatlan földre szórták, és az ekével beforgatták.
Legfontosabb veteményük a köles, a búza és az árpa volt.
A beérett gabonát sarlóval aratták, és az õrléshez õrlõkövet, vagy kézimalmot használtak.
Rövid kaszával és vasalt ásóval is rendelkeztek.
Ez a földmûvelés nem a mai helyhez kötött, trágyás mûvelésnek felelt meg, hanem idõnként a kimerült földet elhagyták, s újat törtek fel - ez a talajváltó mûvelési rendszer kezdeti foka.
A legelõbõl kihasított, ekével felszántott, bevetett és elsimított föld volt a tarló.
Emellett az õsmagyarság természeti gazdálkodása a vadon termõ gyümölcsfélékre, ehetõ gombákra és a természet nyújtotta mézre is kiterjedt.
Mézhez fõként zsákmányolás útján jutottak elõdeink, de ismerhették már az erdei fás méhtartást is.
A szõlõmûvelést érintõ szókészletünk gazdagsága bizonyossá teszi, hogy már a honfoglalás elõtt beható ismeretséget kötöttek vele.
Elõdeink nem vetették meg sem a bort, sem a sört.
Sokfajta, sokféle módon ízesített italt, közte kancatejbõl erjesztett kumiszt ittak.
KÉZMÛVESSÉG
A kezdeti társadalmi munkamegosztásban elkülönülõ állattartás, vadászat, halászat és földmûvelés mellett - nem utolsó sorban ezek eszköz-szükségleteinek biztosítására - jöttek létre a különféle kézmûves tevékenységek.
A magyar honfoglalás és államalapítás korából többek között a következõ mesterségekre utaló régészeti leletekkel rendelkezünk: íjkészítés, kovácsmesterség, nyeregkészítés, ötvösség, bõrmûvesség, csontmûvesség, fafeldolgozás, fazekasság.
Az íjkészítõ számára a halászat szolgáltatta az egyik legfontosabb nyersanyagot, az enyvet, amellyel olyan félelmetes fegyvert készített, ami az egész nyugati világot rettegésben tartotta.
Az íjat rétegesen, kemény és puhafából, rugalmas állati inakból készítették úgy, hogy a részeket a halhólyagból fõzött enyvvel összeragasztották, összepréselték illetve egymáshoz kötözték.
A szarvasagancsból faragott csontlemezekkel merevített közepû és végû visszacsapó, ún. reflexíj kezelése rendkívüli ügyességet kívánt, ezért azt már kora gyermekkortól kezdve gyakorolták.
A tollas nyílvesszõkhöz a - felhasználás céljának megfelelõen - különbözõ alakú nyílcsúcsokat nem az íjasmester, hanem a kovács készítette.
A nyilakon kívül a kovácsmester kezébõl kerültek ki a különféle fegyverek (szablya, lándzsa, fokos), lószerszámok (zabla, kengyel, hevedercsatok), a mezõgazdasági eszközök is (eke, ásó, sarló, balta).
A kovácsmesterség régészeti emlékei közül Zala megyében gödörmûhelyeket, Nemeskéren cölöpös szerkezetû felszíni mûhelyt, Tiszaeszláron lakóházhoz hasonló, kissé földbe mélyedõ mûhelyt tártak fel.
A leletek között találtak olyan kovácsolt késeket, fogazott élû sarlókat is, amelyeken a vas és az acél réteges összedolgozása figyelhetõ meg.
A kovácsmûhelyek a 11-12. században elkülönültek a vasolvasztó mûhelyektõl.
A korabeli írásos források ugyan nem említik, ám a régészeti leletek egyértelmûen bizonyítják, hogy a honfoglaló magyarok értettek a nemesfém- és vaskohászathoz.
A nyergesek a nyeregkápákat kemény hársfából, a nyeregdeszkákat pedig puha rezgõnyárfából vagy nyírfából készítették.
A nyereg két oldalára erõsítették a biztonságos lovaglást eredményezõ kengyeleket, melyek kerek talpa egyben arra is rámutat, hogy eleink puha talpú csizmában, bocskorban ülték meg a lovat.
A honfoglalás korának ötvösségét többnyire az ásatásokon elõkerült tárgyakból ismerjük.
A bronzon kívül legtöbbször használt alapanyag a szent fém, az ezüst, melyet öntöttek, vagy lemezbõl domborítva, poncolással díszítettek.
A hátteret gazdagon aranyozták, amellyel még jobban kiemelték a növényi mintakincset.
Talán a legismertebb honfoglalás kori tárgyaink a sokféleképpen megformált, méltóságjelzõ szerepet betöltõ tarsolylemezek.
A nõi viselethez tartozó korongokon, karpereceken állatalakos díszítések is megjelentek.
A köznép által használt jellegzetes ékszerek az S-végû hajkarikák, félhold alakú csüngõk, pántgyûrûk, karperecek.
Az elõkelõk - gyakran aranyból készült - ékszerkészlete határozottan különvált a köznép által viselt bronz, illetve ezüst tárgyaktól.
Az államalapítással megszakadt a honfoglalás korának õsi világképhez kapcsolódó ötvösmûvészete.
A 11. századi ötvösségre számos írott forrás, egyházi leltárak, helynevek utalnak.
Szent István legendáiban említik a székesfehérvári oltárfelszereléseket, ám tárgyi emlékek kis számban maradtak fenn.
Az Esztergomban folytatott királyi pénzverést az udvari ötvösmûhely végezte, és a világi és egyházi hatalmasságok egyedi megrendeléseit is ezek az ötvösök elégíthették ki.
A bõrmûvesség kezdetben jellegzetesen nõi munkának számított.
Alapanyagként általában a juh, ritkábban a szarvasmarha bõrét használták.
A korai cserzõeljárások közül honfoglalóink a zsíros- és timsós cserzést alkalmazták.
Európa-hírûvé vált a timsóval kezelt, meleg faggyúval átitatott magyar bõr, melyet leginkább lószerszámok (nyereg, kantárzat) készítésére használták.
(A franciák a timsóval kezelt bõrt magyar módra való bõrkikészítésnek mondták a középkorban.)
További bõrbõl készített használati és viseleti tárgyak például a tömlõk, tarsolyok, övek - a szíjgyártók termékei, illetve a ruházat bizonyos részei, melyeket a szûcsök készítettek.
A csont a használati eszközök egyik legõsibb alapanyaga.
A vadászott és háziállatok csontja, agancsa, foga, agyara került megmunkálásra.
Csontból készítettek csatokat, árakat, tûket, tégelyeket, íjmerevítõket, különféle játékokat.
Fogakból amuletteket, agancsból fésûket és botvégeket faragtak.
Az ivókürtök szarvasmarha-tülökbõl - emellett fából, nyír- és hársfa kérgébõl is - készültek.
A honfoglaló magyarság famegmunkáló szerszámai a balták és fejszék.
A bányászathoz és az ércek kiolvasztásához is nagy mennyiségû fára volt szükség.
A mindennapi használati tárgyak és a fegyverek (nyergek, jurták, íjak, nyílvesszõk, kard- és szablyahüvelyek) készítésére használták fel a minõségileg kiváló faanyagot.
A korabeli fazekasság termékei alkotják a leggyakrabban elõkerülõ régészeti leletanyagot.
Az étel- és italáldozatok során sírba került mellékletek, illetve a telepeken - általában töredékesen - talált agyagedények a sokféle felhasználási lehetõségnek megfelelõen változatos formájúak.
Általában kézikorongon készültek, és különféle bekarcolt vonallal díszítettek.
Jellegzetesen a nomád pásztorkodáshoz köthetõ emlékek a szabadtéri tûzhelyeken való fõzéshez szolgáló korongolt cserépbográcsok.
TELEPÜLÉS ÉS LAKÓHELY
A steppei életmód szerves része volt az állandó mozgás, a gyakori költözködés, ami az állatok számára szükséges legelõterület biztosítása érdekében történt.
A megszokott ritmust alapvetõen az évszakok váltakozása határozta meg.
A vándorló életforma egyik jellegzetes ismérve a könnyen hordozható, gyorsan szétszedhetõ és felépíthetõ kerek sátor, a jurt használata.
A jurt kupola alakú tetõvel ellátott, farácsos oldalfalú, több rétegû nemezzel fedett sátor.
A vándorlások során általában málhás állatokon szállították, de volt kocsira rögzített változata is.
Belsõ térelosztását szigorúan meghatározták.
Belülrõl - az ajtó felé nézve - a jobb oldal a férfiaké, a bal oldal a nõké; az ajtó melletti rész a mindennapi tevékenység helye volt.
Középen állt a tûzhely, amelynek füstje szabadon távozott el a jurt felsõ nyílásán.
Ezt a tetõnyílást zsineggel húzható takaróval lehetett elzárni, s az ajtót is szõnyeg borította.
A ház így egyetlen részbõl állott.
A szõnyegekkel takart fal mellé állított bõr zsákokban és ácsolt faládákban tárolták vagyonukat, a ruházatot és az élelmiszereket.
A fegyvereket és használati tárgyaikat a lécekbõl álló falra akasztották.
A magyarok még a honfoglalást követõen is sokáig használták nyári lakóhelynek.
A Kárpát-medencébe érkezõ magyarság által kialakított településhálózat nem volt egységes, a korabeli társadalom tagozódása a lakóhelytípusok szerint is nyomon követhetõ.
A lakosság legnagyobb része az úgynevezett téli és nyári szállásokon élt, majd a téli szállások lassan falvakká alakultak.
Ettõl elütõ képet mutattak a törzsfõk és nemzetségfõk udvarhelyei, melyek mint piachelyek is mûködtek.
E településhálózaton keveset változtatott az ezredfordulón megvalósuló állam- és egyházszervezés.
Az általában változó helyû nyári szállások mellett - a földmûvelés súlyának lassú növekedésével - az állandó téli szállásokból faluszerû települések formálódtak.
A 10. századi falvakban egyre inkább általános lett a félig földbe süllyesztett veremház, majd megjelentek a földfelszínre épített lakó- és melléképületek is.
Ezek az építmények megfeleltek azoknak a háztípusoknak, melyek az egész korabeli Kelet-Európában elterjedtek.
A települési és lakóháztípusok változása a gazdálkodás átalakulásával magyarázható.
A honfoglaló magyarok kezdetben a ridegpásztor életmódot folytatták.
Eszerint tavasztól õszig legeltették nyájaikat, és voltak állandó, téli szállásaik is megmûvelt földekkel körbeölelve.
A honfoglalás után a tartós letelepedés következtében kezdetét vette a kisebb falvak kialakulása.
Már István király törvényeiben és adományleveleiben feltûnik a közrendûek lakóhelyeként a rögzített határokkal rendelkezõ falu (villa), melynek vezetõje a falunagy (villicus).
A kialakuló megyerendszer elemeiként fa- vagy gerendavárakat építettek, melyek nemzetségfõi, majd ispánsági központokként is szolgáltak.
A vár maga különbözõ jellegû és méretû, földmûvel-sánccal védett lakóterület volt.
A 10-11. századi erõdítésekre jellemzõ a folyók árterébõl kiemelkedõ alacsony dombon, félszigeten vagy hegynyúlványon, azaz minden esetben valamely stratégiai fontosságú helyen való elhelyezkedés.
A jogi értelemben vett középkori város Magyarországon csak a 12-13. század fordulója táján jelent meg. Ezt megelõzõen is léteztek azonban városi funkciókat is ellátó, a területi munkamegosztásban szerepet játszó települések.
Elsõsorban az átlagosnál nagyobb fogyasztási igényû, továbbá a kezdeti árucserét lebonyolító helységek számíthatók a városias települések közé, melyekhez a feudális központokat, uralkodói, egyházi centrumokat sorolhatjuk.
Itt az uraság erõdített lakhelyének védelme alatt piacok is keletkezhettek.
A vásárhelyek közelében kézmûves szolgálónépek, valamint kereskedelemmel foglalkozó etnikumok falvai voltak találhatók.
Az államalapítás idején az esztergomi vár volt a király leggyakoribb tartózkodási helye, egyben az elsõ magyar érsekség székhelye is.
Székesfehérvár elsõsorban szakrális központtá vált, miután itt temették el az államalapítót.
Éppen emiatt lett a késõbbiekben a magyar királyok koronázási és fõ temetkezési helye, és itt õrizték a koronázási jelvényeket is.
A magyarság már etelközi hazájában is nemzetközileg jelentõs kereskedelmi útvonalak mentén élt.
Részesei voltunk a prém-, a viasz-, fegyver- és a rabszolga-kereskedelemnek.
A bizánciakkal és arabokkal folytatott kereskedelem a Kárpát-medencében sem szûnt meg, írásos adatok szólnak a rabszolga- és lókivitelre, az ón- és prémbehozatalra.
Annak ellenére, hogy döntõ mértékben természeti gazdálkodás folyt, a szükséges árucsere lebonyolítására vásárok alakultak ki már az államalapítás korában.
A középkori közlekedésben jelentõs szerepet játszottak a még a rómaiak által épített szilárdburkolatú utak Pannóniában, valamint a hajózható folyók.
Már a 11. században megemlékeznek a források a dunai hajóforgalomról, sõt hajóállomások is ismeretesek (Komárom, Almásfüzitõ).
A szárazföldi közlekedésben a legfontosabb állat továbbra is a ló volt.
A 10-12. században a kereskedõk az árujukat rövidebb útra lovon vagy akár gyalog szállították.
A távolsági teherszállítás fõ eszköze már régóta a kettõ illetve négykerekû szekér.
Személyszállításra ritkán vették igénybe, mivel a lovasember 100 km-t is megtehetett egy nap alatt, szekéren pedig legfeljebb 20-30 km-t.
István király intézkedései kiterjedtek a mértékrendszer átalakítására is.
Bajor-karoling eredetû a hosszmérték alapegysége, a láb, amely 16 ujj, illetve 1/10 öl nagyságú.
A földmérés alapegységévé a királyi öl vált, melynek kötélbõl készített etalonját a székesfehérvári kincstárban õrizték.
Az Európa-szerte elterjedt római hagyomány és a magyarországi szántási gyakorlat alapján alakították ki a királyi hold mértéket, amely 12x72 királyi ölt jelentett (elvi etalon).
A súlymérték egységeinek kialakulásában jelentõs szerepe volt a pénzérméknek.
A térfogatmértékek - a megfoghatóság által - gabona-, széna-, és a kendermunka fogalmaiban öltöttek testet: ilyen a kepe, a kéve, a marok, a szekér.
A királyi mellett országosan elterjedt általános és helyi mértékek is kialakultak - emellett természetesen a mérések korántsem voltak pontosak.
MINDENNAPI ÉLET
Nemek közötti munkamegosztás
Mint arra több ízben utaltunk, eleink mindennapi életében elkülönült az asszonyok és a férfiak munkája.
Az asszonyok dolga volt a sütés-fõzés.
A növényi eledelek közül a hagymát, borsót, tormát és a salátaféléket már a honfoglalás elõtt használták.
Fõzéshez az imént említett nagyméretû agyagüstök szolgáltak.
A tárolóedények sok fajtája fából és bõrbõl is készülhetett.
A kemencében átizzott kõlapra öntött tésztából sütötték a lepénykenyeret.
Az asszonynép feladata volt a ruhanemû, a szõnyeg és a nemez készítése, a költözködés lebonyolítása, a szétszedhetõ nemezsátrak felállítása.
A nõk dolga nem merült ki a ház körüli tennivalókban, hanem a kapás kertmûvelésbõl is ki kellett venniük a részüket.
A nagyállattenyésztéssel kapcsolatos feladatok ellátása természetesen a férfiak kötelessége volt, így a fejés is férfimunka, ám a pusztai népeknél mindig a nõk készítették a kumiszt.
A fonást orsógombbal illetve orsókarikával ellátott orsóval, a szövést vízszintes szövõszerszámon végezték.
A honfoglalás után a fonás-szövés technikájának több elemét is átvettek.
A lányok-asszonyok kalákában készítették a nemezt (a szó iráni eredetû és a juh gyapjából elõállított anyagot jelent), amelyet aztán sokrétûen hasznosítottak: ruházat (kabát, csizma, süveg), tarsoly, takaró, nyereg alatti pokróc, s legfõképpen sátorborító készült belõle.
Ruházkodás és viselet
Mindkét nem feltehetõen hasonló ruhadarabokat hordott: kender- vagy lenvászonból készült inget, kaftánt- vagy kabátszerû felsõruhát, bõ nadrágot és enyhén felálló orrú csizmát.
Rang és méltóság szerint az öltözetüket csillogó veretekkel is díszítették.
A régészeti leletek sírbeli elhelyezkedése lehetõséget ad a ruházat egy részének helyreállítására.
A lovasnomád férfiak jellegzetes rangjelzõje, a szabad ember méltóságjelvénye: a veretes öv.
A fiúgyermeket felövezéssel avatták férfivá, a veretek mennyisége és minõsége viselõjének társadalmi helyzetét jellemezte.
Erre függesztették fel fegyvereiket és a készségeiket tartalmazó tarsolyt.
A férfiak kucsmája hegyes bõr- vagy nemezsüveg volt, lehajtható széle a fülüket védte.
Az asszonyok viselete a férfiakénál sokkal díszesebb lehetett.
A lányok pártát, a módosabb asszonyok korongos és csüngõs veretekkel vagy prémmel díszített süveget hordtak.
Ékszereiket különféle fülbevalók és hajkarikák, hajfonatdíszek, nyakláncra fûzött gyöngyök, félhold alakú csüngõk, karperecek, gyûrûféleségek alkották.
A nõi és gyermekruhák álló ingnyakára rombusz alakú és kéttagú csüngõs vereteket varrtak, az ing fülesgombokkal záródott.
Gyöngyvarrottas vagy pitykékkel díszített ingük fölött négyzetes és félhold alakú csüngõs veretekkel vagy préselt rozettákkal szegélyezett brokát vagy selyem kaftánt viseltek.
Varkocsukba csiszolt kagylókat és gyöngyöket fûztek, végükre díszes korongokat függesztettek.
A ruhaujj összefogására karperecek szolgáltak.
Az ezüstbõl vagy bronzból készített S-végû hajkarikák jellegzetes köznépi ékszerei a honfoglalás és az államalapítás korának.
Óvó-védõ szerepet tölthettek be az állatfejben végzõdõ karperecek, melyeket elõszeretettel használtak a korszak során.
A társadalom felsõ rétegének viselete volt a hasított prémes felsõruha, az arab eredetû suba.
A köpönyeg összefüggésben lehet a török "köpönök" szóval: valószínûleg nemeztakaró volt, amit rossz idõ esetén a vállukra borítottak.
További jellegzetes ruhadarabok a mintás tunika, a kesztyû, a prémes és rövid felsõruha (a ködmön), a díszes fejû szegecsekkel kivert, oldalt varrott csizma és a középen vagy a bal vállnál záródó selyem ing.
A kereszténység elterjedésével legtöbbször már csak egyszerû bõr- vagy textilövek kerültek eltemetésre, melyekre a vas- és bronzcsatok utalnak.
Nyakukban üreges ereklyetartó kereszteket vagy öntött mellkereszteket viseltek.
A hajviselet õsidõktõl fogva a nemek és korosztályok közötti megkülönböztetõ jelzésre szolgál.
Társadalmi rangot is jelölhetett, a nõknél még inkább hagyományõrzõ jel lehetett.
Gyógyítás
Alig van adatunk arról, hogy a honfoglalás kor embere miként értelmezte és hogyan gyógyította a betegségeket.
Némi fogódzót ezzel kapcsolatban a korabeli gyógynövények és gyógyító mûveletek ismerete, a gyógyítók neve és az õsi hitvilág erre vonatkoztatható emléktöredékei adnak.
Annyi bizonyos, hogy - amint erre számos korabeli lelet is utal - a koponyalékelést (trepanációt) széles körben végezték elõdeink, mely igen komoly anatómiai, sebészeti ismeretet feltételez.
